ARNOBII ADVERSVS NATIONES LIBER I {7390}
1.1. quoniam comperī nōnnūllōs, quī sē plūrimum sapere suīs persuāsiōnibus crēdunt, īnsānīre, bacchārī et velut quiddam prōmptum ex ōrāculō dīcere: postquam esse in mundō Chrīstiāna gēns coepit, terrārum orbem perisse, multifōrmibus malīs affectum esse genus hūmānum, ipsōs etiam caelitēs, dērelictīs cūrīs sollemnibus, quibus quondam solēbant invīsere rēs nostrās, terrārum ab regiōnibus exterminātōs, 2. statuī prō captū ac mediocritāte sermōnis contraīre invidiae et calumniōsās dissolvere crīminātiōnēs, nē aut illī sibi videantur, populāria dum verba dēprōmunt, magnum aliquid dīcere aut, sī nōs tālibus continuerīmus ab litibus, obtinuisse sē causam pūtent, vīctam suī vitiō, nōn adsertōrum silentiō dēstitūtam. 3. Neque enim negāverim validissimam esse accūsātiōnem istam hostīlibusque condignōs odiīs nōs esse, sī apud nōs esse cōnstiterit causās per quās suīs mundus aberrāvit ab lēgibus, exterminātī sunt dīī longē, exāmina tanta maerōrum mortālium inportāta sunt saeculīs.
2.1. īnspiciāmus igitur opīniōnis istīus mentem et hoc quod dīcitur quāle sit summōtīsque omnibus contentiōnum studiīs, quibus obscūrārī et contegī contemplātiō rērum sōlet, an sit istud quod dīcitur vērum, mōmentōrum parium exāminātiōne pendāmus. 2. efficiētur enim profectō ratiōnum cōnsequentium cōpulātū, ut nōn impiī nōs magis, sed illī ipsī repperiantur crīminis istīus reī, quī sē nūminum profitentur esse cultōrēs atque inveterātīs religiōnibus dēditōs. 3. ac prīmum ab hīs illud familiārī et placidā ōrātiōne perquīrimus: postquam esse nōmen in terrīs Chrīstiānae religiōnis occēpit, quidnam inūsitātum, quid incognitum, quid contrā lēgēs prīncipāliter īnstitūtās aut sēnsit aut passa est rērum ipsa quae dīcitur appellāturque nātūra? 4. Numquid in contrāriās quālitātēs prīma illa elementa mūtāta sunt, ex quibus rēs omnēs cōnsēnsum est esse concrētās? 5. numquid māchinae huius et mōlis, quā ūniversī tegimur et continēmur inclūsī, parte est in aliquā relaxāta aut dissolūta cōnstrūctiō? numquid vertīgō haec mundī, prīmigeniī mōtūs moderāmen excēdēns, aut tardius rēpere aut praecipitī coepit volūbilitāte raptārī? 6. numquid ab occiduīs partibus attollere sē astra atque in ortūs fierī signōrum coepta est inclīnātiō? numquid ipse sīderum sōl prīnceps, cuius omnia lūce vestiuntur atque animantur calōre, exārsit, intepuit atque in contrāriōs habitūs moderāminis solitī temperāmenta corrūpit? numquid lūna dēsīvit redintegrāre sē ipsam atque in veterēs fōrmās novellārum semper restitūtiōne trādūcere? 7. numquid frīgora, numquid calōrēs, numquid tepōrēs mediī inaequālium temporum cōnfūsiōnibus occīdērunt? numquid longōs habēre diēs brūmā et revocāre tardissimās lūcēs nox coepit aestātis? 8. numquid suās animās expīrāvērunt ventī ēmortuīsque flāminibus neque caelum coartātur in nūbila nec madidārī ex imbribus arva succēdunt? commendāta sēmina tellūs recūsat accipere aut frondēscere arborēs nōlunt? sapor frūgibus esculentīs et vītīs liquōribus mūtātus est? oleārum ex baculīs cruor taeter exprimitur nec lūminī subministrātur extīnctō? 9. animālia terrīs suēta atque in aquīs dēgentia nōn suriunt, nōn concipiunt, fētūs nōn in uterīs sūmptōs suīs mōribus et suā lēge cūstōdiunt? 10. ipsī hominēs dēnique, quōs per inhabitābilēs ōrās terrae sparsit prīma incipiēnsque nātīvitās, nōn mātrimōnia cōpulant nūptiārum sollemnibus iūstīs? nōn dulcissimās prōcreant līberōrum stirpēs? 11. nōn negōtiā pūblica, nōn prīvāta et familiārēs rēs agunt? nōn, ut cuique libitum est, per dīversās artium disciplīnārumque ratiōnēs et ingenia dērigunt et studiōsae referunt nāvitātis ūsūrās? 12. nōn rēgnant, nōn imperant quibus sors rērum adtribūta est tālium? nōn auctiōrēs cotīdiē dignitātibus et potestātibus fīunt, iūdiciōrum disceptātiōnibus praesunt, lēgēs interpretantur et iūra? 13. nōnne omnia cētera quibus vīta succingitur et continētur hūmāna, suīs omnēs in gentibus patriōrum celebrant īnstitūtiōnibus mōrum?
3.1. cum igitur haec ita sint neque ūlla inrūperit novitās, quae tenōrem perpetuum rērum dissociāta continuātiōne dīdūxerit, quid est istud, quod dīcitur invectam esse lābem terrīs, postquam religiō Chrīstiāna intulit sē mundō et vēritātis absconditae sacrāmenta patefēcit? 2. "Sed pestilentiās, inquiunt, et siccitātēs, bella, frūgum inopiam, locustās, mūrēs et grandinēs rēsque aliās noxiās, quibus negōtia incursantur hūmāna, dīī nōbīs inportant iniūriīs vestrīs atque offēnsiōnibus exasperātī". 3. - sī in rēbus perspicuīs et nūllam dēsīderantibus dēfēnsiōnem nōn stoliditātis esset diūtius inmorārī, ostenderem profectō replicātis priōribus saeculīs, mala ista quae dīcitis nōn esse incognita, nōn repentīnās et postquam gēns nostrā fēlīcitāte dōnārī huius vocāminis meruit inrūpisse hās lābēs et īnfestāre coepisse discrīminum varietāte mortālia. 4. sī enim nōs sumus in causā et in nostrī crīminis meritum excōgitātae sunt hae pestēs, unde nōvit antīquitās miseriārum haec nōmina, unde bellīs significātum dēdit? pestilentiās, grandinēs quā potuit ratiōne signāre aut inter suās vōcēs, quibus ōrātiō explicābātur, adsūmere? Nam sī novella sunt haec mala et ab recentibus dūcunt offēnsiōnibus causās, quī potuit fierī ut eīs rēbus verba fōrmāret, quās nec ipsa sciēbat expertam sē esse neque ūllīs comperisset maiōrum in temporibus factitātās? 5. "Pēnūria, inquit, frūgum et angustiae frūmentāriae artius nōs habent". - Antīqua enim et vetustissima saecula necessitātis istīus aliquandō fuērunt expertia? nōnne ipsa nōmina, quibus cēnsentur haec mala, testificantur et clāmant nūllum ab hīs umquam immūnem abīsse mortālium? 6. Quodsī ad crēdendum difficilis rēs esset, testimōniīs agere possēmus auctōrum, quantae, quotiēs et quae gentēs famem sēnserint horridam et aggerātā interierint vastitāte. 7. "Cāsus frequentissimī grandinis accidunt atque adterunt cūncta". - In litterīs enim prīscīs comprehēnsum et compositum nōn vidēmus, etiam imbrēs saxeōs tōtās saepe comminuisse regiōnēs? 8. "Difficilēs pluviae sata faciunt ēmorī et sterilitātem indīcunt terrīs". - Immūnis enim antīquitās malīs ab hīs fuit, cum etiam flūmina cognōverīmus ingentia līmīs inhorruisse siccātis? 9. "Pestilentiae, contāgia ūrunt genus hūmānum". - Annālium scrīpta percurrite linguārum dīversitātibus scrīpta: ūniversās discētis gentēs saepenumerō dēsōlātās et viduātās suīs esse cultōribus. 10. "Ab locustīs, ā mūribus genus omne acciditur atque adrōditur frūgum". - Historiās īte per vestrās et ab istīs pestibus īnstruēminī quotiēns prior aetās adfectā sit et paupertātis ad miseriās vēnerit. 11. "Terrārum validissimīs mōtibus tremefactae nūtant usque ad perīculum cīvitātēs". - Quid, hiātibus maximīs interceptās urbēs cum gentibus superiōra tempora nōn vīdērunt aut ab huiusmodī cāsibus fortūnās habuēre sēcūrās?
5.1. Ut ante mīlia annōrum decem ab īnsulā quae perhibētur Atlantica Neptūnī, sīcut Platō [Tim. 25b] dēmōnstrat, magna ērumperet vīs hominum et innumerās funditus dēlēret atque extingueret nātiōnēs, nōs fuimus causā? 2. ut inter Assyriōs et Bactriānōs, Ninō quondam Zōroastreque ductōribus, nōn tantum ferrō dīmicārētur et vīribus, vērum etiam magicīs et Chaldaeōrum ex reconditīs disciplīnīs, invidiā nostrā haec fuit? 3. ut Helena, dīīs ducibus atque inpulsōribus raptā, et suīs esset dīrum et ventūrīs temporibus fātum, religiōnis nostrae attribūtum est crīminī? 4. ut ille immānis Xersēs mare terrīs immitteret et gressibus maria trānsīret, nostrī nōminis effectum est īra? 5. ut ex Macedoniae fīnibus ūnus exortus adolēscēns Orientīs rēgna et populōs captīvitāte ac servitiō subiugāret, nōs fēcimus atque excitāvimus causās? 6. ut modo Rōmānī velut aliquod flūmen torrēns cūnctās submergerent atque obruerent nātiōnēs, nōs vidēlicet nūmina praecipitāvimus in furōrem? 7. Quodsī hominum nūllus est, quī quae iamdūdum gesta sunt nostrīs audeat temporibus imputāre, quemadmodum possīmus miseriārum esse praesentium causae, cum novī fīat nihil, sed sint omnia vetera et nūllīs antīquitātibus inaudīta?
6.1. Quamquam ista quae dīcitis bella religiōnis nostrae ob invidiam commovērī nōn sit difficile comprobāre post audītum Chrīstum in mundō nōn tantum nōn aucta, vērum etiam maiōre dē parte furiārum compressiōnibus imminūta. 2. Nam cum hominum vīs tanta magisteriīs eius accēperīmus ac lēgibus, malum mālō rependī nōn oportēre, iniūriam perpetī quam inrogāre esse praestantius, suum potius fundere quam aliēnō polluere manūs et cōnscientiam cruōre, habet ā Chrīstō beneficium iamdūdum orbis ingrātus, per quem feritātis mollīta est rabiēs atque hostīlēs manūs cohibēre ā sanguine cognātī animantis occēpit. 3. Quodsī omnēs omnīnō quī hominēs <sē> esse nōn speciē corporum sed ratiōnis intellegunt potestāte, salūtāribus eius pācificīsque dēcrētīs aurem vellent commodāre paulisper et nōn fastū et superciliō tumidī suīs potius sēnsibus quam illīus commonitiōnibus crēderent, ūniversus iamdūdum orbis mītiōra in opera conversīs ūsibus ferrī tranquillitāte in mollissimā dēgeret et in concordiam salūtārem incorruptīs foederum sānctiōnibus convenīret.
7.1. "Sed sī per vōs, inquiunt, nihil rēbus incommodātur hūmānīs, unde sunt haec mala, quibus urgētur et premitur iamdūdum miseranda mortālitās?". 2. - Sententiam mē poscis huic necessāriam nihil causae. Neque enim praesēns atque in manibus positā disceptātiō in id sūmpta est ā mē ut ostenderem vel probārem quibus ūnaquaeque rēs causīs et ratiōnibus fieret, sed ut maledicta crīminis tantī procul esse ab nōbīs ostenderem. 3. Quod sī praestō, sī factō et argūmentīs īnsignibus reī vēritās explicātur, unde sint haec mala vel ex quibus prōfluant fontibus prīncipiīsque nōn cūrō.
8.1. Ac nē tamen omnīnō quid dē rēbus huiusmodī sentiam nihil videar interrogātus exprōmere, possum dīcere: 2. quid enim, sī prīma māteriēs quae in rērum quattuor elementa dīgesta est, miseriārum omnium causās suīs continet in ratiōnibus involūtās? 3. quid sī sīderum mōtus certīs signīs, partibus, temporibus, līneīs, pariunt haec mala et subiectīs adferunt variōrum discrīminum necessitātēs? 4. quid sī statīs temporibus rērum vicissitūdinēs fīunt atque ut in maritimīs aestibus modo secundae rēs adfluunt, modo rūrsus refluunt malīs reciprocantibus prōspera? 5. quid sī māteriae faex ista, quam sub nostrīs calcāmus ingressibus, hanc habet sibi lēgem datam, ut expīret nocentissimōs hālitūs, quibus corruptus āēr iste et corporibus lābem ferat et negōtia īnfirmet hūmāna? 6. quid sī - quod proximum vērō est - quicquid nōbīs vidētur adversum, mundō ipsī nōn est malum omniaque quae fīunt nostrīs commoditātibus statuentēs, opīniōnibus inprobīs crīmināmur ēventa nātūrae? 7. Platō [Tim. 22d], ille sublīmis apex philosophōrum et columen, saeva illa dīluvia et cōnflagrātiōnēs mundī pūrgātiōnem terrārum suīs esse in commentāriīs prōdidit, nec vir prūdēns extimuit hūmānī generis subversiōnem, clādem, ruīnās, interitūs, fūnera, rērum innovātiōnem vocāre et [in] iuventūtem hīs quandam redintegrātīs vīribus comparārī.
9.1. "Nōn pluit, inquit, caelum et frūmentōrum inopiā nesciō quā labōrāmus". - Quid enim īnservīre elementa tuīs necessitātibus postulās atque, ut vīvere mollius et dēlicātius tū possīs, obsequia temporum tuīs dēbent commoditātibus sē dare? 2. Quid enim sī hōc pactō nāvigātiōnis cupidissimus conquerātur ventōs iamdiū nōn esse et caelī conquiēvisse flātūrās? numquid ideō dīcendum est, perniciōsam esse tranquillitātem illam mundī, quia vectōribus impediat vōta? 3. Quid sī sōle aliquis torrēre sē suētus et adquīrere corporī siccitātem ratiōne cōnsimilī conquerātur frequentissimīs nūbilīs iūcunditātem serēnitātis ablātam? numquid ideō dīcenda sunt nūbila inimīca obductiōne pendēre, quia libīdinī nōn permittitur ōtiōsē rutilāre sē flammīs et causās pōtiōnibus praeparāre? 4. Ēventa haec omnia quae fīunt et accidunt mōle sub hāc mundī commodulīs nōn sunt nostrīs sed ipsīus pendenda sunt ratiōnibus ōrdinibusque nātūrae. 10.1. Nec sī aliquid accidit quod nōsmet ipsōs aut rēs nostrās parum laetīs successibus fōvit, continuō malum est et in exitiābilis reī opīniōne pōnendum. 2. Pluit mundus aut nōn pluit: sibimet pluit aut nōn pluit et, quod forsitan nesciās, aut ūlīginem nimiam siccitātis ārdōre dēcoquit aut longissimī temporis āriditātem pluviārum effūsiōnibus temperat. 3. Pestilentiās, morbōs, famēs atque aliās suggerit mālōrum exitiābilēs fōrmās: unde tibi est scīre nē quod exūberat sīc tollat, ut per sua dispendia modum rēbus luxuriantibus fīgat? 11.1. Tū audeās dīcere: hoc et illud est in mundō malum, cuius explicāre, dissolvere neque orīginem valeās neque causam et, quia tuās impediat dēliciārum forsitan et libīdinum voluptātēs, perniciōsum esse atque asperum dicās? 2. Quid ergō? quia frīgus membrīs tuīs adversum est et congelāre, cōnstringere sanguinis tuī fervōrem solet, idcircō in mundō hiemps esse nōn dēbet? et quia sustinēre, perferre flagrantissimōs sōlēs nequeās, ex annō aestās tollenda est atque aliīs lēgibus aliā rūrsus ōrdinandā nātūrā? 3. Vērātrum venēnum est hominibus: numquid ob hanc causam nōn dēbuit nāscī? Ovīlibus īnsidiātur lupus: numquid in culpā nātūra est, quod lanītiīs extulit inportūnissimam bēluam? Morsū animam serpēns tollit: maledīcam scīlicet primordīs rērum, quod tam saeva prōdigia genitūrīs spīrantibus addidērunt. 12.1. Superciliōsa nimium rēs est, cum ipse sīs nōn tuus, aliēna etiam in possessiōne versēris, potentiōribus dare condiciōnem velle, ut id fīat quod cupiās, nōn quod in rēbus invēnerīs antīquīs cōnstitūtiōnibus fīxum. 2. Quārē habēre sī locum vestrās vultis querimōniās, hominēs, prius est ut doceātis, unde vel quī sītis, vōbīsne sit genitus et fabricātus mundus, an in eum vēnerītis aliēnīs ex regiōnibus inquilīnī. 3. Quod cum dīcere nōn sit vestrum neque explicāre possītis cuius reī causa sub hāc caelī convexiōne versēminī, dēsistitē arbitrārī pertinēre ad vōs quicquam, cum ea quae fīunt nōn partiliter fīant, sed ad cēnsūs summam redeant referanturque tōtīus. 13.1. "Chrīstiānōrum, inquiunt, causa mala omnia dī serunt et interitus comparātur ab superīs frūgibus". - Rogō, cum haec dīcitis, nōn calumniārī vōs improbē in apertīs cōnspicitis manifēstīsque mendāciīs? 2. Trecentī sunt annī fermē, minus vel plūs aliquid, ex quō coepimus esse Chrīstiānī et terrārum in orbe cēnsērī: numquid omnibus hīs annīs continua fuērunt bella, continuae sterilitātēs, pāx nūlla in terrīs, nulls prōtinus vīlitās aut abundantia rērum fuit? 3. Hoc enim prīmum efficiendum est eī quī nōs arguit, perpetuās et iūgēs calamitātēs fuisse hās, numquam omnīnō respīrāsse mortālia et sine ūllīs, ut dīcitur, fēriīs multiplicium fōrmās sustinuisse discrīminum. 14.1. Atquīn vidēmus mediīs hīs annīs mediīsque temporibus ex victīs hostibus innumerābilēs esse victōriās reportātās, prōlātōs imperiī fīnēs et in potestātem redāctās inaudītī nōminis nātiōnēs: saepenumerō maximōs annōrum fuisse prōventūs, vīlitātēs atque abundantiās rērum tantās ut commercia stupērent ūniversa, pretiōrum auctōritāte prōstrātā. 2. Quemadmodum enim rēs agī et usque ad hōc tempus genus quīsset dūrāre mortālium, sī nōn omnia quae ūsus [ut] vītae posceret subministrāret fertilitās rērum? 15.1. Sed fuērunt aliquandō nōnnūlla in necessitātibus tempora: et relaxāta sunt abundantiīs rūrsus; contrā voluntātem quaedam bella administrāta: et victōriīs postmodum successibusque corrēcta. 2. Quid ergō? dīcēmus iniūriārum nostrārum deōs modo memorēs esse modo esse rūrsus immemorēs? 3. Sī quō tempore famēs est, īrātī esse dīcuntur, sequitur ut abundantiae tempore īrātī et difficilēs nōn sint; atque ita perdūcitur rēs eō ut vicibus lūdicrīs et pōnant et repetant īrās et in integrum sē semper offēnsiōnum <omissa> recordātiōne restituant.
21.1. Vōbīs secundās tribuant valētūdinēs, adversās nōbīs ac pessimās. Opportūnīs imbribus vestra inrigent rūra, pluviārum quīcumque sunt rōrēs nostrīs ab agellulīs abigant. Lanitia cūrent vestra numerōsīs fētibus multiplicārī, sterilitātem īnfaustam nostrīs pecuāriīs īnferant. 2. Ex olīvīs vestrīs atque vīnētīs plēnam faciant autumnitātem fundī, at ex nostrīs exprimī ūnum prohibeant palmitis rōrem. 3. Ad extrēmum et ultimum in vestrō ōre praecipiant suam frūgēs retinēre nātūram, at vērō in nostrō mel amārum fierī, oleārum fluenta fracēscere et sub ipsīus pōtū labrīs in acorīs perfidiam vīnum repente mūtārī. 22.1. Quod cum minimē fierī testificentur rēs ipsae neque minus ad nōs quicquam neque ad vōs plūrimum redundāre vītālibus ex beneficiīs cōnstet, libīdō quae tanta est inimīcōs atque hostēs deōs esse contendēre Chrīstiānīs, quōs in rēbus trīstissimīs atque laetīs nihil abs tē videās ratiōne in aliquā discrepāre? 2. Sī vērum vōbīs permittitis ac sine ūllīs adsentātiōnibus dīcī, verba sunt haec, verba sunt, rēs immō per calumniās crēditae, nōn cognitiōnis alicuius testimōniō comprobātae. 23.1. Cēterum dīī vērī et quī habēre, quī ferre nōminis huius auctōritātem condignī sunt, neque īrāscuntur neque indignantur neque quod alterī noceat īnsidiōsīs māchinātiōnibus cōnstruunt. 2. Etenim rēvērā est impium et sacrilegia cūncta trānscendēns, sapientem illam crēdere beātissimamque nātūram magnum aliquid putāre, sī sē sibi aliquis adūlātōria humilitātē summittat, et sī fuerit nōn factum, dēspectam sē crēdere et ab summī culminis dēcidisse fastīgiō. 3. Puerīle, pusillum est et exīle, vix et illīs conveniēns, quōs iamdūdum experientia doctōrum daemonās appellat errōnēs, nōn nōsse caelestia et in hāc rērum māteriā crassiōre condiciōnis suae sorte versārī. 24.1. Vestra sunt haec, vestra sunt inreligiōsē opīnāta et inreligiōsius crēdita. 2. Quinimmō, ut vērius prōloquar, huruspīcēs hās fābulās, coniectōrēs, hariolī, vātēs et numquam nōn vānī concinnāvēre fānāticī, quī, nē suae artēs intereant ac nē stipēs exiguās cōnsultōribus excutiant iam rārīs, sī quandō vōs velle rem venīre in invidiam comperērunt, 3. "Negleguntur dīī, clāmitant, atque in templīs iam rāritās summa est, iacent antīquae dērīsuī caerimōniae et sacrōrum quondam veterrimī rītūs religiōnum novārum superstitiōnibus occīdērunt, et meritō hūmānum genus tot miseriārum angustiīs premitur, tot labōrum excruciātur aerumnīs". 4. Et hominēs, brūtum genus et quod situm sub lūmine est caecitāte ingenitā nequeuntēs vidēre, audent adsevērāre furiōsī quod vōs crēdere nōn ērubēscitis sānī.

29.1. Atque utinam darētur, in ūnīus speciem contiōnis tōtō orbe contractō, ōrātiōne hāc ūtī et hūmānī in generis audientiā conlocārī. 2. Ergōne impiae religiōnis sumus apud vōs reī et, quod caput rērum et columen venerābilibus adimus obsequiīs, ut convīciō ūtāmur vestrō, īnfaustī et atheī nuncupāmur? 3. Et quis magis rēctius hōrum feret invidiam nōminum, quam quī alium prae hōc deum aut nōvit aut scīscitātur aut crēdit? 4. Nōnne huic omnēs dēbēmus hoc ipsum prīmum, quod sumus, quod esse hominēs dīcimur, quod ab eō vel missae <animae> vel lāpsae caecitāte huius in corporis continēmur? nōn quod incēdimus, quod spīrāmus et vīvimus, ab eō ad nōs venit vī que ipsa vīvendī efficit nōs esse et animālī agitātiōne mōtārī? 5. Nonne ab hōc effluunt causae, per quās nostrā fulcītur salūs variārum mūnificentiā voluptātum? Mundus iste in quō dēgitis, cuius est aut quis eius vōbīs attribuit frūctum possessiōnemque retinēre? 6. quis, ut subiectās rēs cernere, ut contrectāre, ut cōnsīderāre possētis, pūblicum istud lūmen dēdit? quis, nē fīxa pigritiae stupōre torpēscerent elementa vītālia, sōlīs ignēs cōnstituit ad rērum incrēmenta futūrōs? 7. Sōlem deum cum esse crēdātis, conditōrem eius opificemque nōn quaeritis? Lūna cum apud vōs dea sit, nōn similiter scīre cūrātis genitor eius et fabricātor quis sit? 30.1. Nonne cōgitātiō vōs subit cōnsīderāre, disquīrere in cuiā possessiōne versēminī, cuia in rē sītis, cuius ista sit quam fatīgātis terrā, cuius āēr iste quem vītālī reciprocātis spīritū, cuius abūtāminī fontibus, cuius liquōre, quis ventōrum disposuerit flāmina, quis undōsās excōgitāverit nūbēs, quis sēminum frūgiferās potestātēs ratiōnum proprietāte distīnxerit? 2. Apollō vōbīs pluit, Mercurius vōbīs pluit, Aesculāpius, Herculēs aut Diāna ratiōnem imbrium tempestātumque fīnxērunt? et hoc fierī quī potest, cum in mundō profiteāminī eōs nātōs certōque tempore sēnsum adripuisse vītālem? 3. Sī enim temporis antīquitāte mundus eōs antevenit et, priusquam nātī sunt, iam nōverat pluviās tempestātēsque nātūrā, nūllum sērius nātī pluendī iūs habent neque eīs īnserere ratiōnibus sē possunt quās invēnērunt hīc agī et maiōre ab auctōre tractārī. 31.1. Ō maxime, ō summē rērum invīsibilium prōcreātor, ō ipse invīsus et nūllīs umquam conprehēnsē nātūrīs, dignus, dignus es vērē, sī modo tē dignum mortālī dīcendum est ōre cui spīrāns omnis intelligēnsque nātūrā et habēre et agere numquam dēsinat grātiās, cui tōta conveniat vīta genū nīxō prōcumbere et continuātīs precibus supplicāre. 2. Prīma enim tū causā es, locus rērum ac spatium, fundāmentum cūnctōrum quaecumque sunt, īnfīnītus, ingenitus, inmortālis, perpetuus, sōlus, quem nūlla deliniat fōrma corporālis, nūlla dēterminat circumscrīptiō, quālitātis expers, quantitātis, sine sitū, mōtū et habitū, dē quō nihil dīcī et exprimī mortālium potis est significātiōne verbōrum, quī ut intellegāris tacendum est atque, ut per umbram tē possit errāns investīgāre suspīciō, nihil est omnīnō muttiendum. 3. Dā ueniam, rēx summē, tuōs persequentibus famulōs et - quod tuae benignitātis est proprium - fugientibus ignōsce tuī nōminis et religiōnis cultum. Nōn est mīrum, sī ignōrāris: maiōris est admīrātiōnis, sī sciāris; nisi forte audet quisquam - hoc enim furiōsae restat īnsāniae - ambigere, dubitāre an sit iste deus an nōn sit, explōrāta fideī vēritāte an rūmōris cassī opīnātiōne sit crēditus. 4. Audīmus enim quōsdam philosophandī studiō dēditōs partim ūllam negāre vim esse dīvīnam, partim an sit cotīdiē quaerere; aliōs cāsibus fortuitīs et concursiōnibus temerāriīs summam rērum cōnstruere atque dīversitātis impetū fabricārī, cum quibus hōc tempore nūllum nōbīs omnīnō super tālī erit obstinātiōne certāmen. 5. Aiunt enim sāna sentientēs contrādīcere rēbus stultīs stultitiae esse maiōris. 32.1. Sermō cum hīs nōbīs est, quī dīvīnum esse cōnsentientēs genus dē maiōribus dubitant, cum īdem esse plēbēia atque humiliōra fateantur. Quid ergō, rēs tantās argūmentīs nitēmur atque ēlabōrābimus obtinēre? Discēdat haec longē atque ā nōbīs procul, procul inquam, ut dīcitur, āverruncētur āmentiā. 2. Tam est enim perīculōsum argūmentīs adgredī deum prīncipem conprobāre quam ratiōne huiusmodī esse illum velle cognōscere. Nec quicquam refert aut discrepat, utrumne negēs illum an asserās atque existere fateāris, cum in eādem culpa sit et adsertiō tālis reī et abnegātiō refūtātōris incrēdulī. 33.1. Quisquamne est hominum quī nōn cum istīus prīncipis nōtiōne diem prīmae nātīvitātis intrāverit? cui nōn sit ingenitum, nōn adfixum, immō ipsīs paene in genitālibus mātris nōn inpressum, nōn īnsitum esse rēgem ac dominum cūnctōrum quaecumque sunt moderātōrem? 2. Ipsa dēnique hīscere sī animantia mūta potuissent, sī in linguārum nostrārum facilitātem solvī, immō sī arborēs glaebae, saxa, sēnsū animāta vītālī, vōcis sonitum quīrent et verbōrum articulōs integrāre, ita nōn, duce nātūra et magistra, nōn incorruptae simplicitātis fide et intellegerent esse deum et cūnctōrum dominum sōlum esse clāmārent? 36.1. "Sed nōn, inquit, idcircō dīī vōbīs īnfēstī sunt, quod omnipotentem cōlātis deum, sed quod hominem nātum et, quod personīs īnfāme est vīlibus, crucīs suppliciō interēmptum et deum fuisse contenditis et superesse adhūc crēditis et cotīdiānīs supplicātiōnibus adōrātis". 2. - Sī vōbīs iūcundum est, amīcī, ēdissertāte, quīnam sint hī dīī, quī ā nōbīs Chrīstum colī suam crēdant ad iniūriam pertinēre: Iānus Iāniculī conditor et cīvitātis Sāturniae Sāturnus auctor; Fenta Fatua, Faunī uxor, Bona Dea quae dīcitur sed in vīnī melior et laudābilior pōtū; 3. Indigetēs illī quī flūmen rēpunt et in alveīs Numīcī cum rānīs et pisciculīs dēgunt Aesculāpius et Liber pater, Corōnīdē ille nātus et ex genitālibus mātris alter fulmine praecipitātus; Mercurius uterō fūsūs Maiae et, quod est dīvīnius, candidae; 4. arquitenentēs Diāna et Apollō, circumlātī per fugās mātris atque in īnsulīs errantibus Virtūtī; Dionēia Venus prōlēs, virī māterfamiliās Trōicī atque intestīnī decoris pūblicātrīx; in Trīnacriae fīnibus Cerēs nāta atque in flōribus legendīs occupāta Proserpina; 5. Thēbānus aut Tyrius Herculēs, hic in fīnibus sepultus Hispāniae, flammīs alter concremātus Oetaeīs; Tyndaridae Castorēs, equōs ūnus domitāre cōnsuētus, alter pugillātor bonus et crūdō inexuperābilis caestū; Tītānēs et Bocchōrēs Maurī et ōvōrum prōgeniēs dīī Syrī; 6. Āpis Peloponensī prōditus et in Aegyptō Serāpis nuncupātus; Aethiopicīs sōlibus Īsis furva maerēns perditum fīlium et membrātim coniugem lancinātum; praeterimus et trānsgredimus Ōpīs subolēs rēgiās, quās in librīs auctōrēs vestrī quae fuerint et quālēs vōbīs ēdiscentibus prōdidērunt: 7. hīne ergō Chrīstum colī et ā nōbīs accipī et exīstimārī prō nūmine vulnerātīs accipiunt auribus, et oblītī paulō ante sortīs fuerint et condiciōnis cuius, id quod sibi concessum est inpertīrī alterī nōlunt? 8. Haec est iūstitiā caelitum, hoc deōrum iūdicium sānctum? Nōnne istud līvōris est atque avāritiae genus, nōn obtrectātiō quaedam sordēns, suās ēminēre tantummodo velle fortūnās, aliōrum rēs premiet in contemptā humilitāte calcārī? 37.1. "Nātum hominem colimus". - Quid enim, vōs hominem nūllum colitis nātum? nōn ūnum et alium? nōn innumerōs aliōs? quinimmō nōn omnēs, quōs iam templīs habētis vestrīs, mortālium sustulistis ex numerō et caelō sīderibusque dōnāstis? 2. Sī enim forte vōs fugit, sortis eōs hūmānae et condiciōnis fuisse commūnīs, replicātē antīquissimās litterās et eōrum scrīpta percurrite quī vetustātī vīcīnī sine ūllīs adsentātiōnibus cūncta vēritāte in liquida prōdidērunt. 3. Iam profectō discētis, quibus singulī patribus, quibus mātribus fuerint prōcreātī, quā innātī regiōne, quā gente, quae fēcerint ēgerint pertulerint āctitārint, quās in rēbus obeundīs adversōrum sēnserint secundantiumque fortūnās. 4. Sīn autem scientēs uterīs esse gestātōs et frūgibus eōs victitāsse terrēnīs, nihilōminus tamen nōbīs nātī hominis obiectātis cultum, rēs agitis satis iniūstās, ut id in nōbīs cōnstituātis esse damnābile quod et ipsī vōs factitātis, aut quae vōbīs licēre permittitis cōnsimiliter aliīs licitum esse nōlītis. 38.1. Sed concēdāmus, interdum manum vestrīs opīnātiōnibus dantēs, ūnum Chrīstum fuisse dē nōbīs, mentis animae corporis fragilitātis et condiciōnis ūnīus: nōnne dignus ā nōbīs est tantōrum ob mūnerum grātiam deus dīcī deus que sentīrī? 2. Sī enim vōs Līberum, quod ūsum reppererit vīnī, sī quod pānis, Cererem, sī Aesculāpium, quod herbārum, sī Minervam, quod oleae, sī Triptolemum, quod arātrī, sī dēnique Herculem, quod ferās, quod fūrēs, quod multiplicium capitum superāvit conpescuitque natricēs, dīvōrum retulistis in cēnsum: 3. honōribus quantīs adficiendus est nōbīs, quī ab errōribus nōs magnīs īnsinuāta vēritāte trādūxit, quī velut caecōs passim ac sine ūllō rēctōre gradientēs ab dēruptīs, ab dēviīs locīs plāniōribus reddidit: 4. quī, quod frūgiferum prīmō atque hūmānō generī salūtāre, deus mōnstrāvit quid sit, quis, quantus et quālis: quī profundās eius atque inēnārrābilēs altitūdinēs, quantum nostrā quīvit mediocritās capere, et intellegere permīsit et docuit: 5. quī quō auctōre, quō patre mundus iste sit cōnstitūtus et conditus, fēcit benignissimē scīrī: quī nātīvitātis eius exprōmpsit genus et nūllīus aliquandō cognitiōne praesūmptam māteriam illīus, unde ignibus sōlis genitālis fervor adscītur, cūr lūna semper in mōtū, īsdemne quis crēditur an aliīs causīs lūcem semper atque obscūritātem resūmēns; 6. animālium orīgō quae sit, ratiōnēs quās habent sēmina, quis ipsum fīnxerit hominem, quis īnfōrmārit vel ex māteriae quō genere cōnstrūctiōnem ipsam cōnfirmāverit corporum, quid sit sēnsus, quid anima, advolāritne ad nōs sponte an cum ipsīs sata sit et prōcreātā vīsceribus, mortis particeps dēgat an inmortālitātis perpetuitāte dōnātā sit, quī status nōs maneat, cum dissolūtīs abierimus ā membrīs, vīsūrīne nōs sumus an memoriam nūllam nostrī sēnsus et recordātiōnem habitūrī; 7. quī adrogantiam cōnstringit nostram et elatās superciliō cervīcēs modum fēcit suae īnfirmitātis agnōscere: quī animantia mōnstrāvit īnfōrmia nōs esse, vānīs opīniōnibus fīdere, nihil comprehēnsum habēre, nihil scīre et quae nostrōs sita sunt ante oculōs nōn vidēre; 8. quī, quod omnia superāvit et trānsgressum est mūnera, ab religiōnibus nōs falsīs religiōnem trānsdūxit ad vēram: quī ab signīs inertibus atque ex vīlissimō fōrmātīs lutō ad sīdera sublevāvit et caelum et cum dominō rērum deō supplicātiōnum fēcit verba atque ōrātiōnum conloquia miscēre. 39.1. venerābar, ō caecitās, nūper simulācra modo ex fornācibus prōmptā, in incūdibus deōs et ex malleīs fabricātōs, elephantōrum ossa, pictūrās, veternōsīs in arboribus taeniās; sīquandō cōnspexeram lūbricātum lapidem et ex olīvī unguīne sordidātum, tamquam inesset vīs praesēns, adūlābar, affābar et beneficia poscēbam nihil sentiente dē truncō, et eōs ipsōs dīvōs, quōs esse mihi persuāseram, afficiēbam contumēliīs gravibus, cum eōs esse crēdēbam ligna lapidēs atque ossa aut in huiusmodī rērum habitāre māteriā. 2. nunc doctōre tantō in viās vēritātis inductus omnia ista quae sint sciō, digna dē dignīs sentiō, contumēliam nōminī nūllam faciō dīvīnō, et quid cuique dēbeātur vel persōnae vel capitī, incōnfūsīs gradibus atque auctōritātibus tribuō. 3. ita ergō Chrīstus nōn habeātur ā nōbīs deus nec quī omnium aliōquīn vel maximus potest excōgitārī dīvīnitātis afficiātur cultū, ā quō iamdūdum tanta et accēpimus dōna vīventēs et expectāmus, diēs cum vēnerit, ampliōra? 40.1. “Sed patibulō adfīxus interiit”. - Quid istud ad causam? Neque enim quālitās et dēfōrmitās mortis dicta eius immūtat aut facta, aut eō minor vidēbitur disciplīnārum eius auctōritās, quia vinculīs corporis nōn nātūrālī dissolūtiōne dīgressus est sed vī inlātā dēcessit. 2. Pȳthagorās Samius suspīciōne dominātiōnis iniūsta vīvus concremātus in fānō est: numquid ea quae docuit vim propriam perdidērunt, quia nōn spīritum sponte sed crūdēlitāte adpetītus effūdit? 3. Similiter Sōcratēs cīvitātis suae iūdiciō damnātus capitālī adfectus est poenā: numquid inrita facta sunt quae sunt ab eō dē mōribus virtūtibus et officiīs disputātā, quia iniūriā expulsus ē vītā est? 4. Innumerābilēs aliī glōriā et virtūte et exīstimātiōne pollentēs acerbissimārum mortium expertī sunt fōrmās, ut Aquilius Trebōnius Gegulus: numquid idcircō post vītam iūdicātī sunt turpēs, quia nōn pūblicā lēge fātōrum sed mortis asperrimō genere lacerātī excruciātīque periērunt? 5. Nēmō umquam innocēns male interēmptus īnfāmis est, nec turpitūdinis alicuius conmaculātur nota, quī nōn suō meritō poenās gravēs sed cruciātōris perpetitur saevitātem. 41.1. Et tamen, ō istī, quī hominem nōs eolere morte fūnctum ignōminiōsa rīdētis, nōnne Līberum et vōs patrem membrātim ab Tītānīs dissipātum fānōrum cōnsecrātiōne mactātīs? 2. nōn<nē> Aesculāpium medicāminum repertōrem, post poenās et supplicia fulminis, cūstōdem nuncupāvistis et praesidem sānitātis valētūdinis et salūtis? 3. nōnne ipsum Herculem magnum sacrificiīs hostiīs et tūre invītātīs incēnsō, quem ipsī vōs fertīs vīvum ārsisse [post poenās] et concremātum in fūnestīs busticētīs? 4. nōnne illum Attīn Phrygem abscīsum et spoliātum virō magnae mātris in adytīs deum propitium, deum sānctum Gallōrum conclāmātiōne testāminī? 5. nōnne ipsum Rōmulum patrem senātōrum manibus dīlacerātum centum et Quirīnum esse Mārtium dīcitis et sacerdōtibus et pulvīnāribus honōrātīs et in aedibus adōrātīs amplissimīs et post haec omnia caelum ascendisse iūrātis? 6. Aut igitur rīdendī et vōs estis, quī hominēs gravissimīs cruciātibus interēmptōs deōs putātis et colitis, aut sī certa est ratiō cūr id vōbīs faciendum pūtētis, et nōbīs permittite scīre quibus istud causīs ratiōnibusque faciāmus. 45.1. Quid dīcitis ō iterum? Ergō ille mortālis aut ūnus fuit ē nōbīs, cuius imperium, cuius vōcem populāribus et cotīdiānīs verbīs missam valētūdinēs morbī febrēs atque alia corporum cruciāmenta fugiēbant? 2. ūnus fuit ē nōbīs, cuius praesentiam, cuius vīsum gēns illa nequībat ferre mersōrum in vīsceribus daemonum conterritāque vī nova membrōrum possessiōne cēdēbat? 3. ūnus fuit ē nōbīs cuius foedae vitilīginēs iussiōnī obtemperābant pulsae statim et concordiam cōlōrum commaculātīs vīsceribus relinquēbant? 4. ūnus fuit ē nōbīs, cuius ex levī tāctū stābant prōfluvia sanguinis et inmoderātōs cohibēbant fluōrēs? 5. ūnus fuit ē nōbīs, cuius manūs intercutēs et veternōsae fugiēbant undae, penetrābilis ille vītābat liquor et turgentia vīscera salūtārī āriditāte dēflābant? 6. ūnus fuit ē nōbīs quī claudōs currere praecipiēbat, et iam operis rēs erat; porrigere mancōs manūs, et articulī mōbilitātēs iam ingenitās explicābant; captōs membrīs adsurgere, et iam suōs referēbant lēctōs aliēnīs paulō ante cervīcibus lātī; viduātōs vidēre lūminibus, et iam caelum diemque cernēbant nūllīs cum oculīs prōcreātis? 46.1. Ūnus, inquam, fuit ē nōbīs quī dēbilitātibus variīs morbīsque vexātōs centum aut hoc amplius semel ūnā intercessiōne sānābat? 2. cuius vōcem ad simplicem furibunda et īnsāna explicābant sē maria, procellārum turbinēs tempestātēsque sīdēbant? quī per altissimōs gurgitēs pedem ferēbat inlūtum, calcābat pontī terga undīs ipsīs stupentibus in famulātum subennte nātūrā? 3. quī sequentium sē mīlia quīnque <quīnque> saturāvit ē pānibus, ac nē esse praestigiae incrēdulīs illīs vidērentur et dūrīs, bis sēnārum sportārum sinūs reliquiārum fragminibus aggerābat? 4. Ūnus fuit ē nōbīs quī redīre in corpora iamdūdum animās praecipiēbat efflātās, prōdīre ab aggeribus conditōs et post diem fūneris tertium pollīnctōrum volūminibus expedīrī? 5. ūnus fuit ē nōbīs quī quid singulī volverent, quid sub obscūrīs cōgitātiōnibus continērent tacitōrum in cordibus pervidēbat? 6. ūnus fuit ē nōbīs quī, cum ūnam ēmitteret vōcem, ab dīversīs populīs et dissonā ōrātiōne loquentibus familiāribus verbōrum sōnīs et suō cuique ūtēns exīstimābātur ēloquiō? 7. ūnus fuit ē nōbīs quī, cum officia religiōnis certae suīs sectātōribus trāderet, mundum tōtum repente conplēbat quantusque et quī esset revēlāta nōminis inmēnsitāte mōnstrābat? 8. ūnus fuit ē nōbīs quī dēpositō corpore innumerīs sē hominum prōmpta in lūce dētēxit, quī sermōnem lēdit atque accēpit, docuit castīgāvit admonuit, quī nē illī sē falsōs vānīs imāginātiōnibus exīstimārent, <sē> semel iterum saepius familiārī conlocūtiōne mōnstrāvit, quī iūstissimīs virīs etiamnunc inpollūtīs ac dīligentibus sēsē nōn per vāna īnsomnia sed per pūrae speciem simplicitātis appāret, 9. cuius nōmen audītum fugat noxiōs spīritūs, inpōnit silentium vātibus, haruspicēs incōnsultōs reddit, adrogantium magōrum frūstrārī efficit āctiōnēs, nōn horrōre ut dīcitis nōminis sed maiōris licentia potestātis? 47.1. Et haec quidem summātim exposita nōn eā ratiōne prōtulimus, tamquam magnitūdō facientis sōlis in hīs esset perspiciendā virtūtibus. Quanta sint enim haec vel exīlitātis cuius repperientur et lūdī, sī trāditum fuerit nōscī, ex quibus ad nōs rēgnīs, cuius nūminis ministrātor advēnerit! 2. Quae quidem ab eō gesta sunt et factitāta, nōn ut sē vānā ostentātiōne iactāret sed ut hominēs dūrī atque incrēdulī scīrent nōn esse quod spondēbātur falsum et ex operum benignitāte quid esset deus vērus iam addiscerent suspicārī. 3. Simul et illud volumus scīrī, cum summātim ut dictum est ēnumerātiō facta gestōrum est; nōn eā Chrīstum potuisse quae fēcit, sed cōnstitūtā etiam exsuperāsse fātōrum. 4. Nam, sī ut liquet et cōnstat, dēbilitātēs et corporum passiōnēs surdī mancī et mūtī, nervōrum contractiō et āmissiō lūminis fātālibus accidunt inroganturque dēcrētīs, <sī> sōlus haec Chrīstus corrēxit restituit atque sānāvit: sōlē ipsō est elārius, potentiōrem illum fuisse quam fāta sunt, cum ea solvit et vīcit quae perpetuīs nexibus et immōbilī fuerant necessitāte dēvīnctā. 54.1. Sed nōn crēditis gesta haec. Sed quī eā cōnspicātī sunt fierī et sub oculīs suīs vīdērunt agī, testēs optimī certissimīque auctōrēs, et crēdidērunt haec ipsī et crēdenda posterīs nōbīs haud exīlibus cum adprobātiōnibus trādidērunt. 2. Quīnam istī sint fortasse quaeritis? Gentēs populī nātiōnēs et incrēdulum illud genus hūmānum quod, nisi aperta rēs esset et lūce ipsa quemadmodum dīcitur clārior, numquam rēbus huiusmodī crēdulitātis suae commodāret adsēnsum. 3. At numquid dīcēmus illīus temporis hominēs usque adeō fuisse vānōs mendācēs stolidōs brūtōs, ut quae numquam vīderant vīdisse sē fingerent et quae facta omnīnō nōn erant falsīs prōderent testimōniīs aut puerīlī adsertiōne firmārent, cumque possent vōbīscum et ūnanimiter vīvere et inoffēnsās dūcere coniūnctiōnēs, grātuīta susciperent odia et execrābilī habērentur in nōmine? 55.1. Quodsī falsa ut dīcitis historia illa rērum est, unde tam brevī tempore tōtus mundus ista religiōne complētus est, aut in ūnam coīre quī potuērunt mentem gentēs regiōnibus dissitae, ventīs caelī convexiōnibusque dimōtae? 2. Adsevērātiōnibus inlēctae sunt nūdīs, inductae in spēs cassās, et in perīcula capitis immittere sē sponte temerāriā dēspērātiōne voluērunt, cum nihil tāle vīdissent quod eās in hōs cultūs novitātis suae posset excitāre mīrāculō? 3. Immō quia haec omnia et ab ipsō cernēbant gerī et ab eius praecōnibus, quī per orbem tōtum missī beneficia patris et mūnera deī animīs hominibus que portābant, vēritātis ipsīus vī vīctae et dedērunt sē deō nec in magnīs posuēre dispendiīs membra vōbīs prōicere et vīscera sua lanianda praebēre.
56.1. "Sed cōnscrīptōrēs nostrī mendāciter ista prōmpsērunt, extulere in immēnsum exigua gesta et angustās rēs satis ambitiōsō dīlātāvēre praecōniō". 2. - Atque utinam cūncta referrī in scrīpta potuissent, vel quae ab ipsō gesta sunt vel quae ab eius praecōnibus parī iūre et potentiā terminātā. Magis vōs incrēdulōs faceret vīs tanta virtūtum, et adprehendēre locum fortasse possētis, quō vidērētur esse simillimum vērī, et incrēmenta rēbus adposita et inditās scrīptīs et commentāriīs falsitātēs. 3. Sed neque omnia cōnscrībī aut in aurēs omnium pervenīre potuērunt gesta gentibus in ignōtīs et ūsum nescientibus litterārum, aut sīquā sunt litterīs cōnscrīptiōnibusque mandāta, malevolentiā daemonum, quōrum cūra et studium est hanc intercipī vēritātem, et cōnsimilium hīs hominum interpolāta quaedam et addita, partim mūtātā atque dētractā verbīs syllabīs litterīs, ut et prūdentium tardāret fidem et gestōrum corrumperet auctōritātem. 4. Sed numquam fuerit, hīs bene ut Chrīstus quī fuerit litterārum testimōniīs, colligātur, cuius in id sōlum dīmissa est causa, ut, sī esse cōnstiterit ea vēra quae dīcimus, cōnfessiōne omnium deus fuisse mōnstrētur. 57.1. "Nōn Crēditīs scrīptīs nostrīs": - et nōs vestrīs nōn crēdimus scrīptīs. "Falsa dē Chrīstō conpingimus": - et vōs dē dīīs vestrīs inānia et falsa iactātis; neque enim caelō deus aliquis lāpsus est aut suīs rēs vestrās commentātus est manibus aut ratiōne cōnsimilī nostrīs rēbus et religiōnibus dērogāvit. 2. "Ab hominibus haec scrīpta": - et illa sunt ab hominibus scrīpta, mortālibus ēdissertāta sermōnibus; et quidquid dīcere dē nostrīs cōnscrīptōribus intenderītis, et dē vestrīs haec dicta paribus sūmite atque habētōte mōmentīs. 3. Vultis vēra esse quae in vestrīs conprehēnsa sunt scrīptīs: - et quae in nostrīs cōnsignāta sunt litterīs cōnfiteāminī necesse est esse vēra. Falsitātis arguitis rēs nostrās: - et nōs vestrās arguimus falsitātis. 4. "Sed antīquiōra, inquitis, nostra sunt ac per hoc fideī et vēritātis plēnissima": - quasi vērō errōrum nōn antīquitās plēnissima māter sit et nōn ipsa pepererit rēs eās quae turpissimās dīīs nōtās ignōminiōsīs concinnāvērunt in fābulīs. 5. Ante milia enim annōrum decem nōn potuērunt falsa et audīrī et ēredī aut nōn simillimum vērī est, fidem vīcīnīs et fīnitimīs quam spatiōrum inesse longinquitāte distantibus? 6. Testibus enim haec, illā opīniōnibus adseruntur et prōclīvius multō est, minus esse in recentibus fictiōnis quam in antīquā obscūritāte summōtīs. 58.1. "Sed ab indoctīs hominibus et rudibus scrīpta sunt et idcircō nōn sunt facilī audītiōne crēdenda". - Vidē nē magis haec fortior causa sit, cūr illa sint nūllīs coinquināta mendācīs, mente simplicī prōdita et ignāra lenocinis ampliāre. 2. "Triviālis et sordidus sermō est". - Numquam enim vēritās sectāta est fūcum nec quod explōrātum et certum est circumdūcī sē patitur ōrātiōnis per ambitum longiōrem. Collēctiōnēs enthȳmēmata dēfīnītiōnēs omniaque illa ōrnāmenta quibus fidēs queritur adsertiōnī suspicantēs adiuvant, nōn vēritātis līniāmenta dēmōnstrant? 3. Cēterum quī scit, quid sit illud quod dīcitur, nec dēfīnit nec colligit neque alia sectātur artificia verbōrum, quibus cāpī cōnsuētī sunt audientēs et ad cōnsēnsum reī circumscrīptiōnis necessitāte trādūcī. 59.1. "Barbarismīs, soloecismīs obsitae sunt, inquit, rēs vestrae et vitiōrum dēfōrmitāte pollūtae". 2. - Puerīlis sānē atque angustī pectoris reprehēnsiō, quam sī admittēmus ut vēra sit, abiciāmus ex ūsibus nostrīs quōrundam frūctuum genera, quod cum spīnīs nāscuntur et pūrgāmentīs aliīs, quae nec alere nōs possunt nec tamen impediunt perfruī nōs eō, quod prīncipāliter antecēdit et salūberrimum nōbīs voluit esse nātūrā. 3. Quid enim officit, ō quaesō, aut quam praestat intellēctuī tarditātem, utrumne quid grave an hirsūta cum asperitāte prōmātur, īnflectātur quod acuī an acuātur quod oportēbat īnflectis? 4. Aut quī minus id quod dīcitur vērum est, sī in numerō peccētur aut cāsū praepositiōne participiō coniūnctiōne? Pompa ista sermōnis et ōrātiō missa per rēgulās contiōnibus litibus forō iūdiciīsque servētur dēturque illīs immō quī, voluptātum delinīmenta quaerentēs, omne suum studium verbōrum in lūmina contulērunt. 5. Cum dē rēbus agitur ab ostentātiōne summōtīs, quid dīcātur spectandum est, nōn quālī cum amoenitāte dīcātur, nec quid aurēs commulceat, sed quās adferat audientibus ūtilitātēs: maximē cum sciāmus etiam quōsdam sapientiae dēditōs nōn tantum abiēcisse sermōnis cultum vērum etiam, cum possent ōrnātius atque ūberius ēloquī, triviālem studiō humilitātem secūtōs, nē conrumperent scīlicet gravitātis rigōrem et sophisticā sē potius ostentātiōne iactārent. 6. Et enimvērō dissolūtī est pectoris in rēbus sēriīs quaerere voluptātem, et cum tibi sit ratiō cum male sē habentibus atque aegrīs, sonōs auribus īnfundere dulciōrēs, nōn medī cīnam vulneribus admovēre. 7.Quamquam sī vērum spectēs, nūllus sermō nātūra est integer, vitiōsus similiter nūllus. Quaenam est enim ratiō nātūrālis aut in mundī cōnstitūtiōnibus lēx scrīpta, ut hic pariēs dicātur et haec sella, cum neque sexūs habeant fēminīnīs generibus masculīnīsque discrētōs neque quisquam docēre doctissimus mē possit ipsum hic et haec quid sint aut cūr ex hīs ūnum sexum virīlem dēsignet, fēminīnīs generibus id quod sequitur adplicētur. 8. Hūmāna ista sunt placita et ad ūsum sermōnis faciendī nòn sānē omnibus necessāria: nam et haec pariēs forsitan et hīc sella dīcī sine ūllā reprehēnsiōne potuissent, sī ab initiō sīc dīcī placuisset et ā sequentibus saeculīs commūnī esset in sermōcinātiōne servātum. 9. Et tamen ō istī, quī pollūtās rēs nostrās vitiōrum crīmināminī foeditāte, stribilīginēs et vōs istās lībrīs illīs in maximīs atque admīrābilibus nōn habētis? 10. Nōnne aliud haec utria aliud dīcitis hōs utrēs, caelus et caelum, nōn item pileus et pileum, nōn item crocus et crocum, nōn item frētus et fretum? Nōn item apud vōs est positum hōc pāne et hic pānis, hic sanguis et hōc sanguen, candēlābrum et iugulum ratiōne eadem iugulus et candelaber? 11. Nam sī singula nōmina nōn possunt genera plūra habēre quam singula neque eadem possunt huius esse generis et illīus, genus enim trānsīre genus in alterum nōn potest, tam peccat quī genera masculīna fēminīnīs prōnūntiat lēgibus quam ab eō peccātur quī articulōs masculīnōs fēminīnīs generibus antepōnit. 12. Atquī vōs cōnspicimus et rēs masculīnās <fēminīnē> et fēmineās masculīnē et quās esse dīcitis neutrās et illō et hoc modo sine ūllā discrētiōne dēprōmere. 13. Aut igitur nūlla est culpa indifferenter hīs utī et frūstrā nōs dīcitis soloecismōrum obscēnitāte dēfōrmēs, aut sī certum est singula quibus dēbeant ratiōnibus explicārī, in similibus vitiīs vōs quoque versāminī, quamvīs Epicadōs omnēs, Caesellīōs Verriōs Scaurōs teneātis et Nīsōs. 60.1. "Sed sī deus, inquiunt, fuit Chrīstus, cūr fōrma est in hominis vīsus et cūr mōre est interēmptus hūmānō?". 2. - An aliter potuit invīsibilis illa vīs et habēns nūllam substantiam corporālem īnferre et commodāre sē mundō, conciliīs interesse mortālium, quam ut aliquod tegmen māteriae solidiōris adsūmeret, quod oculōrum susciperet iniectum et ubi sē fīgere ineptissimae posset contemplātiōnis obtūtus? 3. Quis est enim mortālium quī quīret eum vidēre, quis cernere, sī tālem voluisset īnferre sē terrīs quālīs eī prīmigenia nātūra est et quālem sē ipse in suā esse nōluit vel quālitāte vel nūmine? 4. Adsūmpsit igitur hominis fōrmam et sub nostrī generis similitūdine potentiam suam clausit, ut et vidērī posset et cōnspicī, verba faceret et docēret atque omnis exequerētur rēs eās propter quās in ā mundum vēnerat faciendās, summī rēgis imperiō et dispositiōne servātīs. 61.1. "Quid enim, dīcit, rēx summus ea quae in mundō facienda esse dēcrēverat sine homine simulātō nōn quībat efficere?". - Sī oportēret ita fierī quemadmodum dīcitis, ita fortasse fēcisset; quia nōn oportuit, aliter fēcit. 2. Quārē istō voluit et illō genere nōluit, latent [aliter] involūtae et vix ūllīs comprehēnsibilēs causae, quās accipere fortasse potuissēs, sī nōn essēs iamdūdum ad nōn accipiendum parātus et prius tē fōrmārēs ad nōn crēdendī frontem quam tibi esset exositum id quod nōvisse atque audīre conquīrerēs. 62.1. "Sed mōre est hominis interēmptus". - Nōn ipse: neque enim cadere dīvīnās in rēs potest mortis occāsūs nec interitiōnis dissolūtiōne dīlābī id quod est ūnum et simplex nec ūllārum partium congregātiōne conpāctum. 2. "Quis est ergō vīsus in patibulō pendēre, quis mortuus?". - Homō quem induerat et sēcum ipse portābat. 3. "Incrēdibile dictū est et caecīs obscūritātibus involūtum". - Sī velīs, nōn caecum est et similitūdine proximā cōnstitūtum. Sī quō tempore Sibylla praesāgia, ōrācula illa dēprōmēns, fundēbat vī ut dīcitis Apollinis plēna, ab impiīs esset caesa atque interēmpta latrōnibus: numquid Apollō diceretnr in eā esse occīsus? 4. Sī Bacis, sī Helenus, Marcius aliīque similiter vātēs hariolantēs essent vītā et lūce prīvātī: nurmquid aliquis dīceret lege eōs hūmānitātis extīnctōs quī illōrum per ōra loquentēs viās rērum postulantibus explicābant? 5. Mors illa quam dīcitis adsūmptiō hominis fuit nōn ipsīus, gestāminis nōn gestantis, quam nec ipsam perpetī succubuisset vīs tanta, sī nōn agenda rēs esset et inexplicābilis ratiō fātī clausīs patefacienda mystēriīs. 63.1. "Quae sunt ista, inquiēs, clausa atque obscūra mystēria?". - Quae nūllī nec hominēs scīre nec ipsī, quī appellantur dīī mundī, parte queunt aliquā suspīciōnis atque opīnātiōnis attingere, nisi quōs ipse dignātus est cognitiōnis tantae inpertīre mūneribus et in abditōs recessūs thēsaurī interiōris indūcere. 2. Vidēs enim, sī nōllet īnferrī sibi ā quōquam manūs, summā illī fuisse contentiōne nītendum, ut hostēs ab sē suōs vel potestāte ūniversa prohibēret? 3. Quī caecīs restituerat lūmina, is efficere sī dēbēret nōn poterat caecōs? quī dēbilibus integritātem, is dēbilēs reddere difficultātī habuit aut labōrī? quī claudōs praecipiēbat incēdere, is mōtus conligāre membrōrum nervōrum dūritia nesciēbat? quī extrahēbat ab tumulīs mortuōs, huic arduum fuerat lētum cui vellet indīcere? 4. Sed quia fierī ratiō ea quae fuerant dēstināta poscēbat et hīc in ipsō mundō nec modo quám gestum est aliō, inaestimābilis illa atque incrēdibilis lēnitās iniūriās in sē hominum puerīlibus prō ineptiīs dūcēns manūs in sē porrigī ab inmānibus passa est dūrissimīsque latrōnibus nec reputandum putāvit quid illōrum dissignāsset audācia, dummodo suīs ostenderet, quid ab sēsē expectāre dēbērent. 5. Cum enim dē animārum perīculīs multa, multa dē illārum contrā <salūte> īnsinuāret, magister, atque auctor ad officiōrum convenientium fīnēs suās lēgēs et cōnstitūta dīrēxit: nōn superbiae fastum comminuit, nōn libīdinum extīnxit flammās, nōn hiātum compressit aviditātis, nōn tēla extorsit ē manibus atque omnia sēmināria tōtīus vitiōsitātis abscīdit? 6. Ipse dēnique nōn lēnis, nōn placidus, nōn accessū facilis, nōn familiāris adfātū, nōn hūmānās miseriās indolēscēns omnēs omnīnō crucibus et corporālibus adfectōs malīs, morbīs, ūnicā illa benignitāte miserātus reddidit et restituit sānitātī? 64.1. Quid ergō vōs subigit, quid hortātur maledīcere convīciārī inexpiābilēs cum eō cōnserere simultātēs quem redarguere, quem tenēre nēmō omnium possit ūllīus facinoris in reātū? 2. Tyrannōs ac rēgēs vestrōs, quī postpositō deōrum metū dōnāria spoliant populanturque templōrum, quī prōscrīptiōnibus exīlīs caedibus nūdant nōbilitātibus cīvitātēs, quī mātrōnārum pudōrem ac virginum vī subruunt atque ēripiunt licentiōsa, appellātīs indigetēs atque dīvōs, et quoscodīīs ācriōribus conveniēbat ā vōbīs carpī, pulvīnāribus arīs templīs atque aliō mactātīs cultū lūdōrum et celebritāte nātālium. 3. Nec nōn et illōs omnēs, quī cōnscrīptiōne volūminum multifōrmī maledictīs mordācibus carpunt pūblicōs mōrēs, quī luxuriās ac vītās vestrās secant ūrunt dīlacerant, quī suī temporis posterīs nōtās scrīptōrum perpetuitāte prōlātant: quī mātrimōnia persuādent habenda esse commūnia, quī cum puerīs cubitant formonsīs lascīvientibus nūdīs, quī pecudēs vōs esse, quī fugitīvōs, quī exulēs, quī vīlissimae servōs notae, furiōsōs praedicant et īnsānōs, admīrantēs plaudentēs ad caelī sustollitis sīdera, bybliothecārum repōnitis in arcānīs, quadrīgīs et statuīs mūnerāminī et quantum est in vōbīs velut quādam aeternitāte dōnātīs inmortālium testificātiōne titulōrum: 4. solum Chrīstum conpellāre dīlacerāre, potestis sī deum, vultis, immō sōlum sī liceat bēluārum agrestium rītū cruentīs ōribus mandēre, comminūtīs cum ossibus trānsvorāre. 5. Quodnam quaesō ob meritum dīcite, euius ob peccātī culpam? Quid ab eō conmissum est, quod tenōrem īnflecteret rēctī et in odia vōs aspera furiālibus stimulīs concitāret? Quia animārum vestrārum cūstōdem sē missum solō indicāvit ab rēge, quia vōbīs inmortālitātem ferre, quam vōs habēre cōnfīditis hūmānīs paucōrum adsevērātiōnibus suāsī? 6. Quodsī esset apud vōs certum falsa illum dīcere, spēs etiam vānissimās pollicērī, nec sīc videō fuisse causam, cūr eum dēbērētis ōdisse, cūr hostīlī animadversiōne damnāre, immō, sī animus vōbīs clēmēns fuisset et mītis, vel propter id sōlum eum dēbērētis amplectī, quod optābilia vōbīs spondēret et prōspera, quod bonārum esset nūntius rērum, quod ea praedicāret quae nūllīus animum.laederent, sēcūriōris quinimmō expectātiōnis implērent. 65.1. Ō ingrātum et impium saeculum, ō in prīvātam perniciem incrēdibilī pectoris obstinātiōne prāvātum. 2. Sī aliquis ad vōs medicus ex summōtīs vēnisset et numquam vōbīs regiōnibus cognitīs rmedicāmen pollicēns tāle quod ā vestrīs corporibus omnia omnīnō prohibēret morbōrum et valētūdinum genera: nōn certātim omnēs accurrerētis, nōn blanditiīs omnibus atque honōribus fōtum familiāria susciperētis in moenia, nōn illud medicāminis genus optārētis esse certissimum, nōn vērum, quod immūnēs vōs fore ab tam innumerīs vexātiōnibus corporum usque ad ultimōs fīnēs spondēret aetātis? 3. Et licet ambigua rēs esset, committerētis vōs tamen nec pōtiōnem incognitam dubitārētis haurīre spē salūtis prōposita atque amōre incolumitātis incēnsī. 4. Ēlūxit atque appāruit Chrīstus reī maximae nūntiātor, auspicium faustum portāns et praecōnium salūtāre crēdentibus. 5. Quaenam est ista crūdēlitās, inhūmānitās quae tanta, quinimmō, ut vērius ēloquar, fastīdium, supercilium, nūntiātōrem mūneris et portitōrem tantī nōn tantum verbōrum maledictiōnibus scindere, vērum etiam bellō gravī atque omnibus persequī tēlōrum effūsiōnibus et ruīnīs? 6. Nōn placent ea quae dīcit et cum offēnsiōnibus audiuntur ā vōbīs: prō lūdicrīs ea vāticinātiōnibus computāte. Stolidissimās rēs loquitur et fatua dōna prōmittit: rīdēte ut sapientēs vōs virī et in suīs errōribus fatuitantem relinquite volūtārī. 7. Quaenam est haec feritās, ut repetāmus quae dicta sunt saepius, quae libīdō tam carnifex, inexiābile bellum indīcere nihil dē tē meritō, dīlacerāre sī dētur eum velle per vīscera, quī nōn modo nūllum intulerit malum nūllī sed aequāliter benignus hostibus dīceret, quidnam hīs salūtis deō portārētur ā prīncipe, quid esset factō opus ut interitum fugerent et immortālitātem cōnsequerentur ignōtam? 8. Cumque novitās rērum et inaudīta prōmissiō audientium turbāret mentēs et crēdulitātem faceret haesitāre, virtūtum omnium dominus atque ipsīus mortis extīnctor hominem suum permīsit interficī, ut ex rēbus cōnsequentibus scīrent in tūtō esse spēs suās quās iamdūdum accēperant dē animārum salūte nec perīculum mortis alia sē posse ratiōne vītāre. ARNOBIĪ ADVERSVS NĀTIŌNĒS LĪBER IĪ {9871}
1.1. Hoc in locō tribuī sī ūlla facultās posset, vellem cum hīs omnibus quibus nōmen invīsum est Chrīstī ab īnstitūta prīncipāliter dēfēnsiōne dēverticulō paulisper factō tālia verba miscēre: 2. "Sī nūllam esse dūcitis contumēliam respondēre aliquid interrogātōs, ēdissertāte nōbīs et dīcite: quid reī, quid causae est, quod tam gravibus īnsectāminī Chrīstum bellīs, vel quās eius continētis offēnsās, ut ad eius nōminis mentiōnem rabidōrum pectorum effervēscātis ārdōribus? 3. Numquid rēgiam sibi vindicāns potestātem terrārum orbem cūnctum legiōnibus īnfēstissimīs occupāvit et pācātās ab exōrdiō nātiōnēs aliās dēlēvit ac sustulit aliās sibi pārēre cervīcibus compulit subiugātis? 4. numquid ārdōribus avāritiae flagrāns ūniversās opēs illās, quibus sē genus hūmānum studiōsē contendit implērī, possessiōnis suae mancipiō vindicāvit? 5. numquid libīdinum cupiditātibus gestiēns pudīcitiae repāgula vī frēgit aut aliēnīs fūrtim īnsidiātus est mātrimōniīs? 6. numquid adrogantiae superciliō tumidus iniūriās et contumēliās passim sine ūllīus persōnae discrīminibus inrogāvit?".
2.1. "Et nōn in cūnctōs et lūmen praetenderit vītae et perīculum ignōrātiōnis āmōverit?". 2. - Quī sī dignus nōn esset, cui auscultāre dēbērētis et crēdere, vel hoc ipsō fuerat nōn aspernandus ā vōbīs, quod salūtāria vōbīs ostenderet, quod viās vōbīs ad caelum et vōta immortālitātis optāret. 3. "At enim odiō dignus est, quod ex orbe religiōnēs expulit, quod ad deōrum cultum prohibuit accēdī". 4. - Ergōne ille religiōnis extīnctor et impietātis auctor arguitur, quī vēram in orbe religiōnem indūxit, quī hominibus caecīs et rēvērā in impietāte dēgentibus pietātis aperuit iānuās et cúi sē summitterent indicāvit? 5. An ūlla est religiō vērior officiōsior ō potentior iūstior, quam deum prīncipem nōsse, scīre deō prīncipī supplicāre, quī bonōrum omnium sōlus caput et fōns est, perpetuārum pater fundātor et conditor rērum, ā quō omnia terrēna cūncta que caelestia. animantur mōtū inriganturque vītālī, et quī sī nōn esset, nūlla profectō rēs esset quae aliquod nōmen substantiamque portāret.
4.1. Vērum haec omnia inlūstrius commemorābuntur et plānius, cum ulterius prōrsus fuerīmus ēvectī. Mōnstrābimus enim Chrīstum nōn impietātem docuisse nātiōnēs, sed ab latrōnibus pessimīs miserōrum hominum inprūdentiam vindicāsse. 2. "Nōn crēdimus, inquitis, vēra esse quae dīcit". - Quid enim? quae vōs negātis vēra esse apud vōs liquet, cum imminentiā et nōndum passa nūllīs possint ratiōnibus refūtārī? 3. "Sed et ipse quae pollicētur nōn probat". - Ita est: nūlla enim, ut dīxī, futūrōrum potest existere comprobātiō. 4. Cum ergō haec sit condiciō futūrōrum, ut tenērī et comprehendī nūllīus possint anticipātiōnis attāctū, nōnne pūrior ratiō est, [et] ex duōbus incertīs et in ambiguā exspectātiōne pendentibus id potius crēdere quod aliquās spēs ferat quam omnīnō quod nūllās? In illō enim perīculī nihil est, quod dīcitur imminēre cassum <sī> fīat et vacuum; in hōc damnum est maximum id est salūtis āmissiō, sī cum tempus advēnerit aperiātur nōn fuisse mendācium.
5.1. Quid dīcitis, ō nesciī, etiam flētū et miserātiōne dignissimī? Ita nōn extimēscitis, nē forte haec vēra sint quae sunt dēspectuī vōbīs et praebent māteriam rīsūs? Nec saltem vōbīscum sub obscūrīs cōgitātiōnibus volvitis, nē quod hōc diē crēdere obstinātā rennuītis perversitāte, redarguat sērum tempus et inrevocābilis paenitentia castīget? 2. Nonne vel haec saltem fidem vōbīs faciunt argūmenta crēdendī, quod iam per omnēs terrās in tam brevī temporis spatiō inmēnsī nōminis huius sacrāmenta diffūsa sunt ; 3. quod nūlla iam nātiō est tam barbarī mōrīs et mānsuētūdinem nesciēns, quae nōn eius amōre versā mollīverit asperitātem suam et in placidōs sēnsūs adsūmptā tranquillitāte migrāverit; 4. quod tam magnīs ingeniīs praeditī ōrātōrēs grammaticī rhētorēs cōnsultī iūris ac medicī, philosophiae etiam sēcrēta rīmantēs magisteria haec expetunt sprētīs quibus paulō ante fīdēbant; 5. quod ab dominīs sē servī cruciātibus adficī quibus statuerint mālunt, solvī coniugēs mātrimōniīs, exhērēdārī ā parentibus libērī quam fidem rumpere Chrīstiānam et salūtāris mīlitiae sacrāmenta dēpōnere; 6. quod cum genera poenārum tanta sint ā vōbīs prōposita religiōnis huius sequentibus legēs, augeātur rēs magis et contrā omnēs minās atque interdicta formīdinum animōsius populus obnītātur et ad crēdendī studium prohibitiōnis ipsīus stimulīs excitētur? 7. An numquid haec fierī passim et ināniter crēditis, fortuitīs incursibus adsūmī hās mentēs? itane istud nōn dīvīnum et sacrum est? 8. aut sine deō eōrum tantās animōrum fierī conversiōnēs, ut, cum carnificis uncī aliīque innumerī cruciātūs quemadmodum dīximus inpendeant crēditūrīs, velut quādam dulcēdine atque omnium virtūtum amōre correptī cognitās accipiant ratiōnēs atque mundī omnibus rēbus praepōnant amīcitiās Chrīstī?
6.1. Nīsī forte obtūnsī et fatuī videntur hī vōbīs, quī per orbem iam tōtum cōnspīrant et coeunt in istīus crēdulitātis adsēnsum. 2. - Quid ergō? vōs sōlī sapientiae condītī atque intellegentiae vī merā nesciō quid aliud vidētis et profundum: sōlī esse nūgās intellegitis haec omnia, sōlī verba et puerīlēs ineptiās eā quae nōbīs prōmittimus prīncipālī ab rēge ventūra. 3. Unde quaesō est vōbīs tantum sapientiae trāditum, unde acūminis et vīvācitātis tantum vel ex quibus scientiae disciplīnīs tantum cordis adsūmere, dīvīnātiōnis tantum potuistis haurīre? 4. Quia per cāsūs et tempora dēclīnāre verba scītis et nōmina, quia vōcēs barbarās soloecismōsque vītāre, quia numerōsum et strūctum ō compositum que sermōnem aut ipsī vōs nōstis ecferre aut incōmptus cum fuerit scīre, quia Fornicem Lūciliānum et Marsyam Pompōnī obsignātum memoriā continētis, quia quae sint in litibus cōnstitūtiōnēs? quot causārum genera, quot dictiōnum, quid sit lsgēnus, quid speciēs, oppositum ā contrāriō quibus ratiōnibus distinguātur, idcircō vōs arbitrāminī scīre, quid sit falsum, quid vērum, quid fierī possit aut nōn possit, quae īmōrum summōrumque nātūra sit? 5. Numquam nē illud vulgātum perstrīnxit aurēs vestrās, sapientiam hominis stultitiam esse apud deum prīmum? (cf 1Cor 3,19).
7.1. Atque ipsī penitus perspicitis vōs ipsōs, sī quandō dē rēbus disceptātis obscūrīs et nātūrālia pergitis reserāre sēcrēta, et ipsa quae dīcitis, quae adsevērātis, quae capitālī plērumque contentiōne dēfenditis, nescīre vōs et ūnumquemque suspīciōnēs suās < prō > probatīs et comprehēnsīs pertinācī obluctātiōne tūtārī. 2. Quid enim, sī vērum perspiciam, etiamsī omnia saecula in rērum investīgātiōne pōnantur, scīre per nōs possumus, quōs ita caecōs et superbōs nesciō quae rēs prōtulit et concinnāvit invidia, ut, cum nihil sciāmus omnīnō, fallāmus nōs tamen et in opīniōnem scientiae sub īnflātī pectoris tumōre tollāmur? 3. Ut enim dīvīna praeteream et nātūrālī obscūritāte rēs mersās, potest quisquam explicāre mortālium, id quod Sōcratēs ille conprehendere nequit in Phaedrō [Pl. Phaedr. 230], homō quid sit aut unde sit, anceps varius mōbilis pellāx multiplex multifōrmis, 4. in quōs ūsus prōlātus sit, cuius sit excōgitātus ingeniō, quid in mundō faciat, cūr malōrum tanta experiātur exāmina, 5. utrumne illum tellūs ūlīginis alicuius conversā pūtōre tamquam vermēs animāverit, tamquam mūrēs, an fietōris alicuius et fabricātōris manū līniāmenta haec eorporis atque ōris accēperit fōrmam? 6. Potest, inquam, scīre in mediō haec posita atque in sēnsibus cōnstitūta commūnibus, quibus causīs mergāmur in somnōs, quibus ēvigilēmus, quibus modīs fīant īnsomnia, quibus vīsa: 7. immō quod ambigit in Theaetētō Platō [Plat. Theaet. 158 b], vigilēmus aliquandō an ipsum vigilāre quod dīcitur somnī sit perpetuī portiō, et quod agere videāmur, īnsomnium; 8. cum vīdēre nōs dīcimus, radiōrum et lūminis intentiōne videāmus an rērum imāginēs advolent et nostrīs in pūpulīs sīdant; utrum sapor in rēbus sit an palātī contāgiōnibus fīat quibus ex causīs pīlī nigrōrem ingenitum pōnant neque omnēs pariter sed paulātim adiciendō canescant; 9. quid sit quod hūmōrēs ūniversī ūnum corpus efficiant mixtīōne, sōlum oleum respuat immersiōnem in sē patī, sed in suam nātūram impenetrābile semper perspicuē colligātur; 10. ipse dēnique animus, quī inmortālīs ā vōbīs et deus esse nārrātur, cūr in aegrīs aeger sit, in īnfantibus stolidus, in senectūte dēfessus dēlīra effūtiat et īnsāna? 11. Quōrum īnfirmitās et īnscientia miserābilis hoc magis est, ut cum fierī possit ut vērī aliquid aliquandō dicāmus, et hoc ipsum nōbīs incertum sit, an vērī aliquid dīxerīmus.
8.1. Et quoniam rīdēre nostram fidem cōnsuēstis atque ipsam crēdulitātem facctīs ioculāribus lancināre, dīcite, ō fēstīvī et merācō sapientiae tīnctī et saturī pōtū, estne operis in vītā negōtiōsum aliquod atque āctuōsum genus, quod nōn fide praeeunte suscipiant sūmant atque adgrediantur āctōrēs? 2. Peregrīnāminī, nāvigātis nōn domum vōs crēdentēs perāctīs negōtiātiōnibus remeātūrōs? Terram ferrō scinditis atque opplētis sēminum variètate nōn crēdentēs vōs frūgem perceptūrōs esse vicibus temporāriīs? 3. Coniugālia cōpulātīs cōnsortia nōn futūra esse crēdentēs casta et officiōsī foederis in marītōs? Līberōrum susceptātīs prōlem nōn incolumem crēdentēs fore et per gradūs aetātis ventūram senectūtīs ad mētās? 4. Aegritūdinēs corporum medicōrum committitis manibus nōn crēdentēs morbōs posse mītigāta asperitāte lēnīrī? Bella cum hostibus geritis nōn victōriam vōs crēdentēs proeliōrum successiōnibus relātūrōs? 5. Venerāminī deōs et colitis nōn crēdentēs illōs esse et propitiās aurēs vestrīs supplicātiōnibus accommodāre?
9.1. Quid? illa dē rēbus ab hūmānā cognitiōne sēpositīs, quae cōnscrībitis ipsī, quae lēctitātis, oculāta vīdistis īnspectiōne et manibus tractāta tenuistis? nōnne vestrum quīcumque est huic vel illī crēdit auctōribus? nōn quod sibi persuāserit quis vērum dīcī ab alterō velut quādam fideī astipulātiōne tūtātur? 2. Quī cūnctārum <rērum> orīginem <ignem> esse dīcit aut aquam, nōn Thalētī aut Hērāclītō crēdit? quī causam in numerīs pōnit, nōn Pȳthagorae Samiō, nōn Archȳtae? 3. quī animam dīvidit et incorporālēs cōnstituit fōrmās, nōn Platōnī Sōcraticō? quī quīntum elementum prīncipālibus adplicat causīs, nōn Aristotelī Peripatēticōrum patrī? quī ignem minātur mundō, et vēnerit cum tempus ārsūrum, nōn Panaetiō Chrȳsippō Zēnōnī? 4. quī indīviduīs corporibus mundōs semper fabricātur et dēstruit, nōn Epicūrō Dēmocritō Mētrodōrō? quī nihil ab homine comprehendī <autumat> atque omnia caecīs obscūritātibus involūtā, nōn Arcesilāe, Carneadī, nōn alicui dēnique Acadēmiae veteris recentiōrisque cultōrī? 10.1. Ipsī dēmus prīncipēs et praedictārum patrēs sententiārum, nōnne ea quae dīcunt suīs crēdita suspīciōnibus dīcunt? Vīdit enim Hērāclītus rēs ignium conversiōnibus fierī, concrētiōne aquārum Thālēs, Pȳthagorās numerōs coīre, incorporālēs fōrmās Platō, indīviduōrum Dēmocritus concursiōnēs? Aut illī, quī autumant nihil posse omnīnō conprehendī, an sit vērum quod dīcunt sciunt, ut ipsum quod dēfīniunt vēritātis esse intellegant prōnūntiātum? 2. Cum igitur compertī nihil habeātis et cognitī omniaque illa quae scrībitis et librōrum comprehenditis mīlibus crēdulitāte adsevērētis duce, quaenam haec est iūdicātiō tam iniūsta, ut nostram dērīdeātis fidem, quam vōs habēre cōnspicitis nostra in crēdulitāte commūnem? 3. "Sed sapientibus vōs virīs omnibusque īnstrūctīs disciplīnārum generibus crēditis". - Nempe illīs, quī nihil scīscunt nec prōnūntiant ūnum, quī prō suīs sententiīs bella cum adversantibus cōnserunt et pervicācia semper dīgladiantur hostīlī, quī cum alter alterīus labefactant dēstruunt convelluntque dēcrēta, cūncta incerta fēcērunt nec posse aliquid scīrī ex ipsā dissēnsiōne mōnstrārunt. 11.1. Sed officiant haec <nihil> nihilque impediant, plūrimum quōminus eīs crēdere atque auscultāre dēbeātis: et quid est, quod in hāc parte aut vōs plūrimum habeātis aut nōs minus? 2. Vōs Platōnī, vōs Crōniō, vōs Numenīō vel cui libuerit crēditis: nōs crēdimus et adquiēscimus Chrīstō. 3. Inīquitās haec quanta est, ut cum utrīque auctōribus stēmus sit que nōbīs et vōbīs ūnum et socium crēdere, vōbīs vēlitis darī quod ita ab illīs dīcātur accipere, nōs ea quae prōferuntur ā Chrīstō audīre et spectāre nōlītis? 4. Atquīn sī causās causīs, partēs partibus voluerīmus aequāre, magis nōs valēmus ostendere quid in Chrīstō fuerīmus secūtī quam in philosophīs quid vōs. 5. Ac nōs quidem in illō secūtī haec sumus: operā illī<us> magnifica potentissimāsque virtūtēs, quās variīs ēdidit exhibuitque mīrāculīs, quibus quīvīs posset ad necessitātem crēdulitātis addūcī et iūdicāre fidēliter nōn esse quae fierent hominis sed dīvīnae alicuius atque incognitae potestātis. 6. Vōs in philosophīs virtūtēs secūtī quās estis, ut magis vōs illīs quam nōs Chrīstō oportuerit crēdere? Quisquamne illōrum aliquandō verbō ūnō potuit aut ūnīus imperiī iussiōne nōn dīcam maris īnsāniās aut tempestātum furōrēs prohibēre, compescere, nōn caecīs restituere lūmina aut sine lūminibus nātīs dare, nōn ad vītam revocāre dēfūnctōs, nōn annōsās dissolvere passiōnēs: sed quod levissimum multō est, fervunculum, scabiem aut inhaerentem spīnulam callō ūnā interdictiōne sānāre? 7. Nōn quō illōs negēmus aut mōrum esse integritāte laudābilēs aut nōn omnī genere studiōrum et disciplīnārum parātōs; nam et verbīs eōs lūculentissimīs scīmus loquī et compositiōnibus fluere levigātis, conclūdere acūtissimē syllogismōs, ōrdināre sequāciter inductiōnēs, suās reddere dēfīnītiōnibus fōrmulās, partīrī, dīvidere, multa dīcere dē numerōrum generibus, multa dē mūsicīs, geōmetricās rēs etiam suīs scītīs et praeceptiōnibus explicāre. 8. Sed quid istud ad causam? numquid enthȳmēmata syllogismī rēsque aliae similēs scīre illōs vēritātem spondent aut eā rē dignī sunt quibus necessāriō dēbeat rēbus dē obscūrissimīs crēdī? Persōnārum contentiō nōn est ēloquentiae vīribus set gestōrum operum virtūte pendenda. Ille <nōn> est dīcendus auctor bonus, quī sermōnem candidulē prōmpsit, sed quī quod pollicētur dīvīnōrum operum prōsequitur spōnsiōne. 13.1. Intereā tamen ō istī, quī admīrāminī, quī stupētis doctōrum et philosophiae scīta, ita nōn iniūstissimum dūcitis inequitāre, inlūdere tamquam stulta nōbīs et brūta dīcentibus, cum vel ea vel tālia repperiāminī et vōs dīcere quae nōbīs dīcī prōnūntiārī que rīdētis? 2. Nec mihi cum hīs sermō est quī per variā sectārum dēverticula dissipātī hās atque illās partēs opīniōnum dīversitāte fēcērunt: vōs, vōs appellō quī Mercurium, quī Platōnem Pȳthagoram que sectāminī, vōsque cēterōs, quī estis ūnīus mentis et per easdam viās placitōrum incēditis ūnitāte. 3. Audētis rīdēre nōs, quod patrem rērum ac dominum venerāmur et colimus quodque illī dēdāmus et permittāmus spēs nostrās? 4. Quid Platō vester in Theaetētō [Plat. Theaet. 173 ē], ut eum potissimum nōminem, nōnne animō fugere suādet ē terrīs et circā illum semper quantum fierī potis est cōgitātiōne ac mente versārī? 5. Audētis rīdēre nōs, quod mortuōrum dicāmus resurrēctiōnem futūram, quam quidem nōs dīcere cōnfitēmur sed ā vōbīs aliter quam sentiāmus audīrī? 6. Quid in Polīticō īdem Platō? [Pl. Polit. 270 d] nonne cum mundus occēperit ab occiduīs partibus exorīrī et in cardinem vergere quī orientis est sōlis, rūrsus ēruptūrōs hominēs tellūris ē gremiō scrībit senēs cānōs dēcrepitōs et cum annī coeperint accēdere longiōrēs per eōsdem gradūs quibus hodic crēscitur ad incūnābula īnfantiae dēsitūrōs? 7. Audētis rīdēre nōs, quod animārum nostrārum prōvideāmus salūtī id est ipsī nōbīs? quid enim sumus hominēs nisi animae corporibus clausae? Vōs enim nōn omnēs prō illārum geritis incolumitātibus cūrās? nōn quod vitiīs omnibus et cupiditātibus abstinētis, metus ille vōs habet nē velut trabālibus clāvis adficī corporibus haereātis? 8. Quid illī sibi volunt sēcrētārum artium rītūs, quibus adfāminī nesciō quās potestātēs, ut sint vōbīs placidae neque ad sēdēs remeantibus patriās obstācula impedītiōnis oppōnant? 14.1. Audētis rīdēre nōs, cum gehennās dīcimus et inextinguibilēs quōsdam ignēs, in quōs animās dēicī ab eārum hostibus inimīcīsque cognōvimus? 2. Quid Platō īdem vester in eō volūmine, quod dē animae immortālitāte conposuit [Platō, Phaed. 113 d], nōn Acherontem, nōn Stygem, nōn Cōcȳtum fluviōs et Pyriphlegethontem nōminat, in quibus animās adsevērat volvī mergī exūrī? Et homō prūdentiae nōn prāvae et exāminis iūdiciīque perpēnsī rem inēnōdābilem suscipit, ut cum animās dīcat immortālēs perpetuās et ex corporālī soliditāte prīvātās, pūnīrī eās dīcat tamen et dolōris adficiat sēnsū. 3. Quis autem hominum nōn videt quod sit immortāle, quod simplex, nūllum posse dolōrem admittere, quod autem sentiat dolōrem, immortālitātem habēre nōn posse? Nec tamen eius auctōritās plūrimum ā vēritāte dēclīnat. Quamvīs enim vir lēnis et benivolae voluntātis inhūmānum esse crēdiderit capitālī animās sententiā condemnāre, nōn est tamen absonē suspicātus iacī eās in flūmina torrentia. flammārum globīs et caenōsīs vorāginibus taetra. 4. Iaciuntur enim et ad nihilum redāctae interitiōnis perpetuae frūstrātiōne vānēscunt. 5. Sunt enim mediae quālitātis, sīcut Chrīstō auctōre compertum est, et interīre quae possint deum sī ignōrāverint, vītae et ab exitiō līberārī, sī ad eius sē minās atque indulgentiās adplicārint, et quod ignōtum est pateat. 6. Haec est hominis mors vēra, haec nihil residuum faciēns - nam illa quae sub oculīs cernitur animārum est ā corporibus dīiugātiō, nōn fīnis abolitiōnis extrēmus - haec inquam est hominis mors vēra, cum animae nescientēs deum per longissimī temporis cruciātum cōnsūmentur ignī ferō, in quem illās iacient quīdam crūdēliter saevī et ante Chrīstum incognitī et ab solō sciente dētēctī. 17.1. "Sed ratiōnālēs nōs sumus et intellegentiā vincimus genus omne mūtōrum". - Crēderem istud vērissimē dīcī, sī cum ratiōne et cōnsiliō cūnctī hominēs vīverent, servārent officiōrum tenōrem, abstinērent ab inlicitīs sēsē, negōtia turpia nōn adīrent, neque quisquam prāvitāte cōnsiliī atque ignōrantiae caecitāte contrāria sibimet atque inimīca dēposceret. 2. Vellem tamen scīre quaenam sit haec ratiō, per quam sumus potiōrēs animālium generibus cūnctīs. 3. Quia nōbīs domicilia fēcimus, quibus possīmus hiemālia frīgora et aestātis flagrantiās ēvītāre? 4. Quid, animantia cētera huius reī prōvidentiam nōn habent? Nōnne alia cernimus opportūnissimīs sēdibus nīdulōrum sibi cōnstruere mānsiōnēs, alia sē saxīs et rūpibus tegere et commūnīre suspēnsīs, excavāre alia tellūris sōla et in fossibilibus foveīs tūtāmina sibimet et cubīlia praeparāre? 5. Quodsī ministrās manūs illīs etiam dōnāre parēns nātūrā voluisset, dubitābile nōn foret, quīn et ipsa cōnstruerent moenium alta fastīgia et artificiōsās excūderent novitātēs. Tamen in hīs ipsīs quae rōstrīs atque unguibus faciunt, multa inesse cōnspicimus ratiōnis et sapientiae simulācra, quae hominēs imitārī nūllā meditātiōne possīmus, quamvīs sint nōbīs opificēs manūs atque omnī genere perfectiōnis artificēs. 18.1. "Vestem illā nōn nōrunt, sellās nāvēs atque arātra conpingere nec dēnique superlectilem cēteram quam familiāris ūsus exposcit". - Nōn sunt ista scientiae mūnera sed pauperrimae necessitātis inventa. Neque cum animīs artēs caelī ex penetrālibus cecidērunt, sed exquīsītae et nātae sunt in terrīs hīc omnēs et cum prōcessū temporum paulātim meditātiōne cōnflātae. 2. Quodsī habērent scientiās animae, quās genus et habēre dīvīnum atque immortāle condignum est, ab initiō hominēs cūnctī omnia scīrent nec saeculum essct ūllum, quod artīs esset ignārum alicuius aut rērum experientia nōn parātum. - Nunc vērō inops vīta et multārum indigēns rērum fortuita cōnspiciēns quaedam commodulē prōvenīre, dum imitātur experītur et temptat, dum lābitur refōrmat immūtat, ex adsiduā reprehēnsiōne parvās et concinnāvit scientiolās artium et ad ūnum exitum temporibus plūrimīs coēmendāta perdūxit. 19.1. Quodsī hominēs penitus aut ipsōs sē nōssent aut intellēctum deī suspīciōnis alicuius acciperent aura, numquam sibi adscīscerent dīvīnam immortālemque nātūram nec exīstimārent quiddam magnificum sē esse, quia sibi crāticulās trulleōs crēterrāsque fēcērunt, quia subūculās suppara laenās lacernulās trabeās cultrōs lōrīcās et gladiōs, quia rastrs secūriculās vomerem. 2. Numquam, inquam, crēderent tȳphō et adrogantiā sublevātī prīma esse sē nūmina et aequālia prīncipis summitātī, quia grammaticam mūsicam ōrātōriam peperērunt et geōmetricās fōrmulās: in quibus artificiīs quidnam īnsit admīrābile nōn vidēmus, ut ex eōrum inventiōne crēdātur esse animās potiōrēs et sōle et sīderibus cūnctīs, hunc tōtum, cuius membra sunt haec, mundum et dignitāte et substantiā praeterīre. 3. Quid enim aliud sē spondent vel īnsinuāre posse vel trādere, quam ut rēgulās nōminum differentiāsque nōscāmus, ut intervālla in vōcum sōnīs, ut loquāmur suādenter in litibus, ut terrārum continentiās mētiāmur? 4. Quae sī sēcum animae dīvīnīs ex regiōnibus adtulissent, ea esset necessārium scīre omnīs, ea iamdūdum in omnī orbe tractārent neque ūllum hominum repperīrētur genus, quod nōn esset hīs omnibus aequāliter atque ūnifōrmiter ērudītum. 5. Nunc vērō in mundō quotusquisque est mūsicus dialecticus et geōmetrēs, quotus ōrātor poēta grammaticus? Ex quō appāret, ut saepius dictum est, inventa haec esse locōrum necessitāte ac temporum neque dīvīnās ērudītās advolāvisse hūc animās, quod neque omnēs doctae sint neque discere omnēs possint, at sint in hīs plūrimae acūminis obtūnsiōris et bardī et ad discendī studium plāgārum coercitiōne cōgantur. 6. Quodsī ea quae discimus reminiscentiās esse cōnstāret, ut antīquīs opīniōnibus scītum est, conveniēbat nōs omnēs ab ūnā vēritāte venientēs ūnum nōsse ūnumque reminīscī, nōn habēre dīversās, nōn plūrimās dissīdentīsque sententiās; nunc vērō cum singulī aliud atque aliud adserāmus, manifēstum et prōmptum est nihil nōs adtulisse dē caelō, sed hīc nāta addiscere ō et suspīciōnibus coalitā vindicāre. 20.1. Et ut vōbīs clārius manifēstiusque mōnstrēmus, cuius sit pretiī homō, quem simillimum crēditis potentiae superiōris existere, concipite animīs hanc imāginem vestrīs et, quod fierī sī adgrediāmur potest, tamquam sī sīmus adgressī, similitūdinis adsūmptiōne teneāmus. 2. Sit igitur nōbīs tellūre in effossa locus habitābilis fōrmam cubīlis efficiēns, tēctō et parietibus clausus, nōn algidus in frīgore, nōn fervōris nimiī in calōre, sed ita temperātus et medius ut nec frīgoris sēnsum nec ārdōrem validum perpetiāmur aestātis. 3. In hunc sonus omnīnō nūllīus incīdat vōcis, nōn avis, nōn bēstiae, nōn tempestātis, nōn hominis, nōn dēnique fragōris alicuius aut concrepantīs terribiliter caelī. Excōgitēmus deinde quemadmodum lūmen accipiat: nōn ex inlātō ignī neque ex sōle cōnspectō sed nothum aliquid fīat, quod imāginem lūminis cālīgine interpositā mentiātur; iānua nōn ūna sit nec sit introitus rēctus, adeātur īnflexibus flexuōsīs nec reclūdātur aliquandō, nisi cum necessāria ratiō postulārit.
21.1. Nunc quoniam imāginī praeparāvimus sēdem, accipiāmus deinceps mox aliquem nātum et in locī illīus hospitium, quod habeat rem nūllam et sit ināne ac vacuum, Platōnica licet aut Pȳthagorēā prōgeniē aut hōrum alicuius, quī acūminis perhibentur fuisse dīuīnī aut ex deum respōnsīs sapientissimī nuncupātī. 2. Quod cum āctum fuerit, nūtrīrī ut dēbeat sequitur et alimōniīs convenientibus ēducārī. Adhibeāmus igitur et nūtrīcem, quae semper ad eum nūdā, semper silēns accēdat, verbum nūllum faciēns nec in sermōnis alicuius <ūsus> ōra et labra dīdūcat, sed cum mammās dederit et cōnsequentia supplērit officia, datum quiētī linquat et ante forēs clausās diēs noctēsque continuet: poscit enim plērumque rēs, nūtrīciās adesse cūrās et observārī temporāriōs mōtūs. 3. At vērō cum coeperit solidiōribus cibīs īnfāns dēbēre fulcīrī, nūtrīce īnferantur ab eadem, veste ut dīximus posita et tenore reticentiae servātō. Ipse autem quī īnfertur cibus sit ūnus atque īdem semper, nihil māteria differēns nec per variōs redintegrātus sapōrēs, sed aut fitilla dē miliō aut sit panisex farre aut, ut saecula imitēmur antīqua, ex cinere caldō glandēs aut ex rāmīs agrestibus bāculae. 4. Pōtiō autem vīnī sit prōrsus incognita nec sēdandae aliud admoveātur sitī quam liquor pūrus ē fontibus caldōre ignis intāctus et, sī fierī potis est, manibus subministrātus cavīs. Fīet enim familiāris ē mōre cōnsuētūdō in nātūram versa nec adpetītiō porrigētur ulterius, esse amplius nesciēns quod petātur. 22.1. Quōrsum igitur haec spectant? Ut, quoniam crēditum est animās dīvīnās ā deō immortālēs esse et ad hominum corpora disciplīnīs cum omnibus advolāre, experiāmur ex istō quem hōc genere voluimus ēducārī, capiatne rēs fidem an sit leviter crēdita et frūstrābilī expectātiōne praesūmptā. 2. Prōcēdat igitur nōbīs sōlitūdine in operta nūtrītus quot vultis annōs agēns, vultis vīcēnārius, vultis trīcēnārius, immō cum annōs fuerit quadrāgintā permēnsus, mortālium conciliīs īnferātur, et sī vērum est illum prīncipālis esse substantiae portiōnem, iam laetae ex fontibus vītae dērīvātum hīc agere, antequam nōtitiam reī sūmat alicuius aut sermōne imbuātur hūmānō, det respōnsum rogātus, quisnam sit ipse aut quō patre, quibus sit in regiōnibus ēditūs, quō pactō aut quānam ratiōne nūtrītus, quid operis aut negōtiī celebrāns ante āctī temporis dēcurrerit aevitātem: 3. ita ille nōn omnī pecore lignō saxō obtūnsior atque hebētior stābit, nōn missus in rēs novās et numquam sibi ante eognitās ipsum sēsē est ante omnia nescītūrus? Poteritne, sī quaerās, sōl quid sit ostendere, terra maria sīdera nūbēs nebulā pluviae tonitrua nix grandō? poterit arborēs scīre quid sint, herbae aut grāmina, taurus equus aut ariēs, eamellus elephantus aut mīlvus? 23.1. Ēsurientī sī dederīs ūvam mustāceum caepe carduum cucumerem fīcum, sciet posse sēdārī omnibus ex hīs famem aut quō genere singula esse dēbeant ēsuī? Ignem sī plūrimum fēcerīs aut venēnātās circumposueris bēstiās, nōnne ībit per mediās flammās vīperās solifugās, esse noxiās nesciēns et timēre ipsum quid sit ignōrāns? iam vērō sī vestem, sī superlectilem pōnās in mediō tam urbānam quam rūsticam, eritne, idem ut possit diserimīnāre, discernere, cui negōtiō rēs quaeque conveniat, cuius mūneris adcommodātā sint ūsuī? 2. Indicet in quōs habitūs vestis strāgula facta sit, mitra strophium fasciā pulvīnus mucinnium laena calautica mantēle mastrūca soccōs solea calceōs? Quid sī adiciās quaerere rotā quid sit aut trībula, vannus dōlium cūpā, trapētum vōmis aut crībrum, mola būris aut sarculum? quid arquāta sī sellula, acus strigilis pōlūbrum siliquastrum trulla lancicula candēlābrum batioca scōpae scyphus saccus? quid sī citharā tībiā argentum aes aurum code? radius līber? quid īnstrūmenta sī cētera quibus vīta succingitur et continētur hūmāna? 3. Ita ut dīximus ille nōn bovis rītū aut asinī, porcī aut sī ūllum est animal tardius, cōnspiciet haec quidem fōrmātūrās variās respectāns set quae sint singula nesciēns et quam in causam possideantur ignōrāns? Nōnne vōcem sī fuerit necessitāte aliqua coāctus ēmittere, ut sōlemne est mūtīs, inarticulātum nesciō quid ōre hiante clāmābit? 29.1. Quae cum ita sē habeant, dēsinite, quaesō, dēsinite rēs parvās atque exiguī nōminis immānibus pretiīs aestimāre, dēsinite hominem prōlētārī<us> cum sit classicīs et capite < cum > cēnseātur adscrībere ōrdinibus prīmīs, cum sit inops, pauper lare et tuguriī pauperis nec patriciae clāritātis unquam meritus nuncupārī. Cum enim vōs oportēret vērōs rēctī atque integritātis auctōrēs tȳphum et adrogantiam frangere, quōrum ālīs cūnctī extollimur et inānium distendimur vānitāte, nōn tantum ** accidere mala ista cēnsētis, vērum, quod gravius multō est, addidistis causās quibus et vitia crēscerent et inēmendābilis nēquitia permanēret. 2. Quis est enim hominum, quamvīs ille sit indolis īnfāmia semper atque ignōminiōsa fugientis, quī cum dīcī exaudiat virīs ab sapientibus maximē, immortālīs animās esse nec fātōrum esse obnoxiās lēgibus, nōn in omnia flāgitia praeceps sē ruat, nōn sēcūrus, intrepidus rēs obeat atque adgrediātur inlicitās, nōn dēnique omnia suīs cupiditātibus largiātur quae libīdō inpotēns iusserit, inpūnitātis praetereā etiam lībertāte mūnītā? 3. Quid enim prohibēbit quōminus haec faciat? metus supernae potestātis iūdiciumque dīvīnum? et quī poterit territārī formīdinis alicuius horrōre, cui fuerit persuāsum tam sē esse immortālem quam ipsum deum prīmum nec ab eō iūdicārī quicquam dē sē posse, cum sit ūna immortālitās in utrōque nec in alterīus alterā condiciōnis possit aequālitāte vexārī? 30.1. "Sed memorātae apud īnferōs poenae et suppliciōrum generibus multifōrmēs?". - Et quis erit tam brūtus et rērum cōnsequentiās nesciēns, quī animīs incorruptibilibus crēdat aut tenebrās Tartareās posse aliquid nocēre aut igneōs fluviōs aut caenōsīs gurgitibus palūdēs aut rotārum volūbilium circumāctus? 2. Quod enim contiguum nōn est et ab lēgibus dissolūtiōnis āmōtum est, licet omnibus ambiātur flammīs torrentium flūminum, volvātur in caenō [nōn], saxōrum imminentinm cāsibus et immānium montium operiātur ruīnīs, inlībātum necesse est permaneat et intāctum neque ūllum sēnsum mortiferae passiōnis adsūmere. 3. Quid quod ista persuāsiō nōn tantum est incitātrīx ad vitia lībertāte ex ipsā peccandī, vērum etiam philosophiae ipsīus causam tollit et ināniter eam suscipī supervacāneī operis difficultāte dēclārat. Nam sī vērum est, animās nūllīus esse participēs fīnis et cum omnibus saeculīs aevōrum perpetuitāte prōcēdere, quid perīculī rēs habet contemptīs praetermissīsque virtūtibus, quibus est contractior atque horridior vīta, voluptātibus sē dare ac per omnia libīdinum genera eflrēnātum spargere inmēnsae cupiditātis ārdōrem? 4. Nē dēliciīs marceat et corrumpātur mollitūdine vitiōrum? - Et quā poterit ratiōne corrumpī id quod immortāle, quod semper est et nūllī obnoxium passiōnī? Nē sordēscat et polluātur āctiōnum turpium foeditāte? - Et quī poterit polluī corporālem quod substantiam nōn habet, aut ubi sēdem contāminātiō pōnere, ubi spatium nūllum est in quō nōta sē possit ipsīus contāminātiōnis adfīgere? Rūrsus vērō sī animae lētī adeunt iānuās, Epicūrī ut sententia dēfīnītur, nec sīc causa est conpetēns, cūr expetī philosophia dēbeat, etiamsī vērum est pūrgārī hāc animās atque ab omnī pūrās vitiōsitāte praestārī. 5. Nam sī commūniter obeunt et in ipsīs corporibus sēnsūs eīs dēperit extinguiturque vītālis, nōn lantum est errōris maximī vērum stolidae caecitātis, frēnāre ingenitōs adpetītūs, cohibēre in angustiīs vītam, nihil indulgēre nātūrae, nōn quod cupīdinēs iusserint atque īnstīgāverint facere, cum nūlla tē praemia tantī labōris expectent cum diēs mortis advēnerit et corporālibus fuerīs vinculīs exsolūtus. 31.1. Medietās ergō quaedam et animārum anceps ambigua que nātūra locum philosophiae peperit et causam cūr appeterētur invēnit, dum perīculum scīlicet ex malīs iste formīdat admissīs, alter concipit spēs bonās, sī nihil sceleris faciat et cum officiō vītam iūstitiāque trādūcat. 2. Inde est quod inter doctōs virōs et ingeniōrum excellentiā praeditōs dē animārum quālitāte certāmen est et eās aliī dīcunt mortālī esse nātūrā nec dīvīnam posse substantiam sustinēre, aliī vērō perpetuās nec in nātūram posse dēgenerāre mortālem, quod istud ut fīat, medietātis efficitur lēge: quod et illīs argūmenta sunt praestō, quibus eās passīvās atque interibilēs invenītur, et hīs contrā nōn dēsunt quibus esse dīvīnās immortālēsque mōnstrātur. 32.1. Haec cum ita sē habeant et cum ab summō trāditum teneāmus auctōre, nōn esse animās longē ab hiātibus mortis et faucibus cōnstitūtās, posse tamen longaevās summī prīncipis mūnere ac beneficiō fierī, sī modo illum temptent ac meditentur adgnōscere - eius enim cognitiō fermentum quoddam est vītae ac reī dissociābilis glūtinum - tum deinde feritāte atque inhūmānitāte dēpositīs resūmant ingenia mītiōra, ut ad illud quod dabitur esse possint parātae. 2. Quid est quod ā vōbīs tamquam brūtī et stolidī iūdicēmur, sī propter hōs metūs līberātōrī dēdidimus et mancipāvimus nōs deō? Adversus ictūs noxiōs et venēnātōs colubrārum morsūs remedia saepe conquīrimus et prōtegimus nōs lamminīs, Psyllīs Marsīs vēndentibus aliīsque īnstitōribus atque plānīs, ac nē nōbīs frīgora sōlēsque incommodent rapidī, mūnīmenta domōrum ac vestium sollicitae praeparāmus dīligentiā cautiōnis. 33.1. Mortīs nōbīs cum prōpōnātur metus id est animārum interitus, quid? nōn ex commodī facimus sēnsū quō amāmus nōs omnēs, quod eum quī nōbīs spondet tālī ā perīculō līberātūrum retinēmus amplectimur animīsque ipsīs nostrīs, sī modo iūsta extat vicissitūdō, praepōnimus? Vōs vestrārum animārum salūtem in ipsīs vōbīs repōnitis fierīque vōs deōs vestrō fīditis intestīnōque cōnātū; at vērō nōs nōbīs nihil dē nostrā īnfirmitāte prōmittimus nātūram intuentēs nostram vīrium esse nūllārum et ab suīs adfectibus in omnī rērum contentiōne superārī. 2. Vōs cum prīmum solūtī membrōrum abieritis ē nōdīs, ālās vōbīs adfutūrās putātis quibus ad caelum pergere atque ad sīdera volāre possītis; nōs tantam reformīdāmus audāciam nec in nostrā dūcimus esse positum potestāte rēs superās petere, cum et hoc ipsum habeāmus incertum, an vītam accipere mereāmur et ab lēge mortālitātis abdūcī. Vōs in aulam dominicam tamquam in propriam sēdem remeātūrōs vōs sponte nūllō prohibente praesūmitis; at vērō nōs istud rērum sine dominō fierī neque spērāmus posse neque ūllī hominum tantum potestātis attribuī licentiaeque cēnsēmus. 34.1. Cum igitur haec ita sint, quaenam iniūstitia tanta est, ut fatuī vōbīs crēdulitāte in ista videāmur, cum vōs et similia crēdere et in eādem videāmus expectātiōne versārī? Sī inrīsiōne exīstimāmur dignī, quod spem nōbīs huiusmodī pollicēmur, et vōs eadem exspectat inrīsiō, quī spem vōbīs immortālitātis adscīscitis. Sī tenētis aliōquī sequiminīque ratiōnem, et nōbīs aliquam portiōnem ex istā ratiōne concēdite. 2. Sī nōbīs haec gaudia, hoc est viam fugiendae mortis, Platō <in> Phaedrō prōmīsisset aliusve ex hōc chorō possetque eam praestāre atque ad fīnem pollicitātiōnēs addūcere, cōnsentāneum fuerat eius suscipere nōs cultūs ā quō tantum dōnī expectārēmus et mūneris. Nunc cum eam Chrīstus nōn tantum prōmīserit vērum etiam virtūtibus tantīs manifestāverit posse complērī, quid aliēnum facimus aut stultitiae crīmen quibus ratiōnibus sustinēmus, sī eius nōminī maiestātīque substernimur, ā quō spērāmus utrumque, et mortem cruciābilem fugere et vītae aeternitāte dōnārī? 37.1. Quodsī essent ut fāma est dominicae prōlis et potestātis animae generātiō prīncipālis, nihil eīs ad perfectiōnem dēfuisset virtūte perfectissimā prōcreātīs, ūnum omnēs intellēctum habuissent ūnumque cōnsēnsum, aulam semper incolerent rēgiam nec praetermissīs beātitūdinis sēdibus, in quibus augustissimās nōverant retinēbantque doctrīnās, imprūdenter adpeterent terrēna haec loca, tenebrōsīs ut corporibus involūtae inter pītuītās et sanguinem dēgerent, inter stercoris hōs utrēs et saccātī obscēnissimās sēriās. 2. "Sed habitārī oportuit et hās partīs, et idcircō hūc animās tamquam in colōniās aliquās deus omnipotēns mīsit". - Et quid hominēs prōsunt mundō aut ob reī cuius sunt necessāriī causam, ut nōn frūstrā dēbuisse crēdantur partē in hāc agere et terrēnī esse corporis inquilīnī? Ad cōnsummandam mōlis huius integritātem partem aliquam cōnferunt, et nisi fuerint additī, inperfecta et clauda est ūniversitātis haec summā? 3. Quid ergō, sī hominēs nōn sint, ab officiīs suīs cessābit mundus, vicissitūdinēs suās nōn peragent sīdera, aestātēs atque hiemēs nōn erunt, ventōrum flāmina conticēscent nec ex coāctīs et pendentibus nūbilīs ad terram dēcident imbrēs āriditātibus temperāmenta lātūrī? 4. Atquīn necesse est cūncta suōs īre per cursūs nec ab ōrdinis nātī continuātiōne discēdere, etiamsī nōmen in mundō nūllum hominis audiātur orbisque iste terrārum sōlitūdinis vacuae silentiō conticīscat. Quemadmodum ergō iactātur, habitātōrem dēbuisse regiōnibus hīs addī, cum ab homine liqueat nihil ad mundī perfectiōnem redīre omniaque eius studia commoditātem semper spectāre prīvātam nec ā fīnibus propriae ūtilitātis abscēdere? 39.1. Nīsī forte rēx mundī, is quem temeritātis est maximae hūmānō ex ōre dēprōmere, idcircō ex sē genitās hūc animās mīsit, ut quae fuerant apud sē deae, corporeī tāctūs et temporāriae circumscrīptiōnis expertēs, hūmāna inmergerentur in sēmina, fēminārum ex genitālibus prosilīrent, ineptissimōs ederent continuārentque vāgītūs, exsūgērent fellitantēs mammās, prōluviē linerent et madidārent sē sua, tunc ad silentium pavidae nūtrīcis mōtibus et crepitāculīs addūcerentur audītīs. 2. Idcircō animās mīsit, ut quae fuerant simplicēs et bonitātis nūper innoxiae, simulāre in hominibus discerent, dissimulāre mentīrī circumscrībere fallere, adūlātōriā humilitāte captāre, mente aliud volvere aliud in faciē pollicērī, inlaqueāre, dēcipere dolīs atque īnsidiīs nesciōs, per innumerās artēs malitiārum venēna conquīrere et ad ūsum temporis pellāciae mōbilitāte fōrmārī? 3. Idcircō animās mīsit, ut in pācāta et placidā tranquillitāte dēgentēs adsūmerent ex corporibus causās quibus ferae fierent et immānēs, simultātēs atque inimīcitiās gererent, cōnsererent inter sē bella, expugnārent atque ēverterent cīvitātēs, servitūtīs opprimerent et mancipārent sē iugō et ad ultimum fierent alterīus alterā potestātis nātālium condiciōne mūtātā? 4. Idcircō animās mīsit, ut inmemorēs vēritātis effectae et quidnam esset deus oblītae simulācrīs inertibus supplicārent, ligna aera et lapidēs dīvīna adloquerentur ut nūmina, auxilia poscerent ex caesōrum animantium cruōre, nūllam suī facerent mentiōnem, quinimmō ex: hīs aliae ut dubitārent sē esse aut ūllum esse penitus abnegārent? 5. Idcircō animās mīsit, ut quae in sēdibus propriīs mente fuerant ūnā, intellēctū et scientiā paribus, postquam fōrmās induere mortālēs, opīniōnum discrīminibus dissīderent, aliud aliīs iūstum, aliud ūtile vidērētur et rēctum, dē appetendīs rēbus fugiendīsque certārent, malōrum ac bonōrum aliōs aliae cōnstituerent fīnēs, vēritātem cupientibus nōscere rērum oppōnerētur obscūritās et velut oculōrum lūminibus viduae nihil certum vidērent et per ancipitēs sēmitās suspīciōnum indūcerentur errōre? 40.1. Idcircō animās mīsit, ut cum animantia cētera sponte natis alerentur et nūllā satiōne prōlātīs neque domōrum aut vestium tūtāmina sibi aut vēlāmenta conquīrerent, miserābilīs istīs necessitās adderētur, ut cum impendiīs maximīs perpetuīs que sūdōribus domōs sibi cōnstruerent, membrōrum cōnficerent tegmina, superlectilem variam diurnōrum contraherent egestātī, inbēcillitātis auxilia animālibus mūtuārentur ā mūtīs, vim facerent terrīs, ut nōn sua sufficerent grāmina, sed imperātās extollerent frūgēs, et cum sanguinem tōtum in subigenda tellūre fūdissent, rōbīgine grandine siccitāte spem labōris āmitterent et ad ultimum vī famīs hūmānīs cadāveribus incubārent et ab hominum fōrmīs tābifica maciē dissociārentur abiūnctae? 2. Idcircō animās mīsit, ut quae sēcum commorantēs possessiōnis alicuius nūllum umquam habuissent amōrem, avārissimae hīc fierent et in habendī studium inexaturābilī pectoris ārdēscerent adpetītū, effoderent altōs montēs et vīscera ignōta terrārum in māteriās verterent aliēnī nōminis atque ūsūs, penetrārent abditās discrīmine cum capitis nātiōnēs et trānslātīs mercibus cāritātem semper vīlitātemque captārent, exercērent avidum atque iniūstissimum faenus et miserōrum ex sanguine supputandīs augērent īnsomniam mīlibus, possessiōnum semper prōdūcerent fīnēs et quamvīs prōvinciās tōtās rūs facerent ūnum, prō arbore ūnā, prō sulcō forum lītibus tererent, cum amīcīs et frātribus inexpiābilēs susciperent simultātēs? 41.1. Idcircō animās mīsit, ut quae dūdum fuerant mītēs et feritātis adfectibus nesciae commovērī, macella sibi et amphitheātra cōnstituerent, loca sanguinis et pūblicae impietātis, ex quibus in alterō mandī hominēs cernerent et bēstiārum laniātibus dissipārī, interficere sē aliōs nūllīus ob meritī causam sed in grātiam voluptātemque sessōrum, ipsōsque illōs diēs quibus tantum committerētur nefās in gaudiīs commūnibus dūcerent et fēstā hilaritāte sacrārent, at in alterō vērō animālium miserōrum discerperent vīscera, aliās aliae raperent, ut canibus mōs est et vulturiīs, portiōnēs, subigerent dentibus et crūdēlissimō ventrī darent, et in tam saevīs atque horridīs mōribus sortem suam flērent quās ab tālibus mēnsīs paupertātis angustiae vindicārent, prō beātīs ac felicibus vīverent quārum ōra et faciem tam crūdēlēs polluerent apparātūs? 2. Idcircō animās mīsit, ut dīvīnī ponderis et gravitātis oblītae gemmās lapillōs margarītās castitātis dispendiō conparārent, innecterent hīs colla, lannās pertunderent aurium, imminuerent frontēs limbīs, cōnspiciendīs quaererent corporibus fūcōs, fūlīgine oculōs obumbrārent, nec in fōrmīs ērubēscerent masculōrum calamistrīs vibrāre caesariem, cutem corporis lēvigāre, incēdere poplitibus nūdīs omnīque aliō cultū vigōrem virīlitātis et expōnere et in habitum fēminārum dēliciāsque mollīrī? 42.1. Idcircō animās mīsit, ut viārum aliae īnfestārent meātūs, aliae circumscrīberent nesciōs, testāmenta suppōnerent falsa, venēnātās cōnficerent pōtiōnēs, domōs ut effringerent noctibus, sollicitārent abigerent praevāricārentur et prōderent, sapōrum fastīdia ut excuterent palātō, ut in coquendīs altilibus pinguitūdinem nōssent retinēre lābentem, ut spīrulās et botulōs facerent, īsicia castellāmenta lūcānica sūmī nātam cum hīs carnem et glaciālia conditiōne tuccēta? 2. Idcircō animās mīsit, ut rēs sānctī atque augustissimī nōminis symphōniacās agerent et fistulātōriās hīc artēs, ut īnflandīs bucculās distenderent tībiīs, cantiōnibus ut praeīrent obscēnīs, numerositer et <ciērent> scabillorum concrepātiōnibus sonōrēs, quibus animārum alia lascīviēns multitūdō incompositōs corporum dissolverētur in mōtūs, saltitāret cantāret, orbēs saltātōriōs verteret et ad ultimum clūnibus et coxendicibus sublevātīs lumbōrum crīspitūdine fluctuāret? 3. Idcircō animās mīsit, ut in maribus exsolētī, in fēminīs fierent meretrīcēs sambūcistriae psaltriae, vēnālia ut prōsternerent corpora, vīlitātem suī populō pūblicārent, in lupānāribus prōmptae, in fornicibus obviae, nihil patī rennuentēs et ad ōrīs sacrī conparātae constuprātiōnem? 43.1. Quid dīcitis, ō subolēs ac prīmī prōgeniēs nūminis? Ergōne sapientēs illae atque ex causīs prīncipālibus prōditae genera haec animae turpitūdinum crīminum malitiārumque nōvērunt atque ut exercērent, ut gererent, ut percelebrārent haec mala, abīre atque habitāre iussae sunt hās partēs et hūmānī corporis circumiectiōne vestīrī? 2. Et mortālium quisquam est ratiōnis alicuius accipiēns sēnsum, quī ōrdinātum exīstimet mundum per hās esse ac nōn potius sēdem ac domicilium cōnstitūtum, in quō omne cotīdiē perpetrārētur nefās, maleficia cūncta cōnfierent, īnsidiae fraudēs dolī avāritia rapīnae vīs scelus audāciā obscēnitās turpitūdō flāgitium, mala omnia cētera, quae in orbe hominēs tōtō mente noxiā pariunt et lābem māchinantur in mūtuam?
44.1. "Sed suā, inquitis, voluntāte, nōn rēgis missiōne vēnērunt". - Et ubi pater omnipotēns fuit, ubi rēgiae sublīmitātis auctōritās, ut eās prohibēret abscēdere nec in praecipitēs lābī permitteret voluptātēs? 2. Sī enim dēgenerēs futūrās locōrum immūtātiōnibus sciēbat - scīre autem dēbuerat causārum ut omnium cōnstitūtor - aut extrīnsecus aliquid accessūrum hīs esse, quod eās faceret oblīvīscī suae dignitātis et decōris - mīliēs ut ignōscat ōrāverim - ūniversōrum <malōrum> nōn alius quam ipse est causa: siquidem perpessus est ēvagandī eās habēre iūs līberum quās retentūrās nōn esse integritātis suae habitum prōvidēbat, atque ita perficitur, ut nihil intersit omnīnō voluntāriae vēnerint an illīus obtemperāverint iussiōnī, cum nōn prohibendō quod oportuerat prohibērī cessātiōne crīmen fēcerit proprium et retentiōnis dissimulātiōne permīserit prius. 45.1. Sed procul haec abeat scelerātae opīniōnis immānitās, ut deus crēdātur omnipotēns, magnārum et invīsibilium rērum sator et conditor, prōcreātor, tam mōbilēs animās genuisse, gravitātis ac ponderis cōnstantiaeque nūllīus, in vitia lābilēs, in peccātōrum genera ūniversa dcclivēs, cumque eās tālēs atque huiusmodī scīret, in corpora īre iussisse, quōrum indūtae carceribus sub procellīs agerent tempestātibusque cotīdiē fortūnae, 2. et modo turpia facerent modo paterentur obscēna, naufragiīs ruīnīs incendiōrum cōnflagrātiōnibus ut perīrent, pauperiēs aliās, aliās ut mendīcitās premeret, ut ferārum paterentur aliae laniātūs, mūsculārum aliae ut interīrent venēnō, claudae ut incēderent aliae, ut aliae lūmen āmitterent, ut articulīs sedērent aliae colligātis, morbīs dēnique obiectārentur ut cūnctīs, quōs īnfēlīx et miseranda mortālitās dīversārum sustinet dīlacerātiōne poenārum; tunc deinde oblītae ūnīus esse sē fontis, ūnīus genitōris et capitis, germānitātis convellerent atque abrumperent iūra, urbēs suās ēverterent, populārentur hostīliter terrās, servōs dē līberīs facerent, īnsultārent virginibus et mātrimōniīs aliēnīs, ōdissent invicem sēsē, aliōrum gaudiīs et fēlīcitātibus invidērent, tum deinde sē omnēs maledicercnt, carperent et saevōrum dentium mordācitāte laniārent. 46.1. Sed procul haec abeat, ut eadem rūrsus frequentiusque dicāmus, tam immānis et scelerāta persuāsiō, ut ille salūs rērum deus, omnium virtūtum caput, benignitātis et columen, atque ut eum laudibus extollāmus hnmānīs, sapientissimus, iūstus, perfecta omnia faciēns et integritātis suae cōnservantia mēnsiōnēs aut aliquid fēcerit claudum et quod minus esset ā rēctō, aut ūllī reī fuerit miseriārum aut discrīminum causā, aut ipsōs āctus quibus vīta trānsigitur et celebrātur hūmānā ōrdināverit, iusserit et ab suā fluere cōnstitūtiōne praecēperit. 2. Minōra haec illō sunt et magnitūdinis eius dēstruentia potestātem tantumque est longē, istārum <ut> auctor rērum esse crēdātur, ut in sacrilegae crīmen inpietātis incurrat quisquis ab eō concēperit hominem esse prōgnātum, rem īnfēlīcem et miseram, quī esse sē doleat, quī condiciōnem suam dētestētur et lūgeat, quī nūlla alia dē causā sēsē intellegat prōcreātum, quam nē māteriam nōn habērent per quam diffunderent sē mala, et essent miserī semper, quōrum cruciātibus pāscerētur nesciō quā vīs latēns et hūmānitātī adversā crūdēlitās. 47.1. "Sed sī parēns et genitor animārum, inquitis, deus nōn est, quō auctōre prōgenitae et quā sunt ratiōne prōlātae?". - Sī īnfūcāta vultis audīre nec ab aliquā vōcis ostentātiōne dēductā, item cōnfitēmur nōs istud ignōrāre, nescīre scientiamque tantae reī nōn tantum nostram dūcimus īnfirmitātem fragilitātemque trānsīre, vērum etiam potestātum quae in mundō sunt omnium et quae nūmina sē esse opīniōnibus ūsūrpāvēre mortālium. 2. Sed quās deī negāmus, cuius sint dēbēmus ostendere? Minimē istud necessāriō sequitur. Nōn enim sī negēmus muscās scarabēōs et cīmicēs, nītēdulās curculiōnēs et tineās omnipotentīs esse opus regig, sequāciter postulandum ā nōbīs est, ut quis ea fēcerit īnstitueritque dicāmus: possumus enim nūlla cum reprehēnsiōne nescīre, quis et illīs orīginem dederit, et optinēre nōn esse deō ab superiōre prōlātā tam supervacua, tam vāna, tam ad nūllās pertinentia ratiōnēs, quinimmō aliquandō et noxiā et necessāriīs inportantia laesiōnēs. 48.1. Sīc cōnsimiliter hīc quoque, cum animās rennuāmus deī esse prīncipis prōlem, nōn continuō sequitur, ut explicāre dēbeāmus, quōnam parente sint ēditae et causīs cuiusmodī prōcreātae. Quis enim nōs prohibet, aut unde ēnātae sint prōdierintque nescīre aut eās nōn esse deī prōgeniem scīre? 2. "Quānam, inquitis, ratiōne, quā viā?". - Quia omnī vērō vērissimum est certōque certissimum, nihil rērum ā prīncipe, sīcut saepius dictum est, agī fierī statuī nisi quod oporteat et conveniat fierī, nisi quod sit plēnum et integrum et in suae <nātūrae> et integritātis perfectiōne fīnītum. Porrō autem cōnspicimus hominēs, id est animās ipsās - quid enim sunt hominēs nisi animae corporibus inligātae? - scaevitāte innumerābilī vitiōrum ipsōs sē indicāre nōn esse patriciī generis, sed ex mediocribus familiīs prōcreātōs. 3. Namque aliōs vidēmus inmītēs facinerōsōs audācēs temerāriōs praecipitēs caecōs fictōs dissimulātōrēs mendācēs superbōs adrogantēs avārōs cupidōs libīdinōsōs incōnstantēs invalidōs et sua ipsōs dēcrēta cōnservāre nequeuntēs: quod utique nōn essent, sī generōsitās eōs adsereret prīncipālis et ab rērum capite dēscendentium dūcerent honestāmenta nātālium. 54.1. ''ergōne," inquiet aliquis, "sine deī voluntāte quicquam potis est fierī?'' — cōnsīderandum est nōbīs sollicitē et cūra īnspiciendum nōn parvā, nē dum honōrāre nōs deum tālī interrogātiōne cēnsēmus, in contrārium labāmur nefās maiestātis eius ēminentiam dēstruentēs. 2. ''quā ratiōne, quā causā?'' — quoniam sī cūnctā eius voluntāte cōnfīunt nec citrā eius nūtum quicquam potest in rēbus vel prōvenīre vel cadere, necessāriō sequitur <ut> mala etiam cūnctā voluntāte eius intellegantur ēnāscī. 3. sīn autem dīcere voluerīmus contrā, pessimōrum ab eō reicientēs causās, malī esse cōnscium generātōremque nūllīus, incipient ēvidērī aut eō invītō rēs pessimae fierī aut, quod sit immāne dīxisse, nesciente, ignārō, ac nesciō. rūrsus autem sī dīcere nūlla esse voluerīmus mala, sīcut esse nōnnūllīs opīnātum et placitum repperīmus, reclāmābunt cūnctae gentēs ūniversaeque nātiōnēs, cruciātūs nōbīs ostentantēs suōs et discrīminum speciēs multifōrmēs quibus pūncta per singula genus ūritur et lacerātur hūmānum. 4. tum deinde ā nōbīs exquīrent: "cūr, mala sī nūlla sunt, ab operibus vōs certīs et facinoribus abstinētis? cūr nōn omnia facitis quae impatiēns iusserit atque imperāverit libīdō? cūr in noxiōs dēnique terribilibus poenās cōnstituitis lēgibus? nam stoliditās invenīrī quae immānior potest, quam mala esse nūlla contendere et tamquam malōs perdere et condemnāre peccantēs?'' 55.1. quae cum esse cōnsēnserīmus vīctī et ūniversa hīs scatēre nōn ināniter annuerimus hūmāna, cōnsequētur ut rogitent: "cūr ergō haec mala deus omnipotēns nōn aufert sed esse perpetitur et cum omnibus saeculīs pertinācī continuātiōne prōcēdere?" 2. — sī intellēctus nōbīs affuerit deī rēgis ac prīncipis nec per impiās vagārī suspīciōnum voluerīmus īnsāniās, respondeāmus necesse est, nescīre nōs ista nec quae nūllīs possent facultātibus comprehendī expetīsse aliquandō aut studuisse cognōscere: meliusque dūcētis, quinimmō potius magis <in> īnscientiae fīnibus atque ignōrantiae permanēre quam nisi deī dīcere nihil fierī per voluntātem, ut simul intellegātur et mālīs eum causās dare et miseriārum esse innumerābilium conditōrem. 3. "mala ergō," dicētis, "unde sunt haec omnia?" "ex elementīs" inquiunt, "et ex eōrum inaequābilitāte," sapientēs: quod fierī quī possit ut quae sēnsum et iūdicium nōn habent malitiōsa esse perhibeantur et noxia, aut nōn ille sit potius malitiōsus et noxius quī rēs pessimās et nocentissimās futūrās in alicuius operis assūmpsit effectum, eōrum est quī asserunt pervidēre. 4. "quid ergō nōs? unde?" — respōnsiōnis necessitās nūlla est. sīve enim possumus dīcere, sīve minus valēmus nec possumus, utrumque apud nōs parvum est; nec in magnīs ponderibus dūcimus vel ignōrāre istud vel scīre, ūnum solum posuisse contentī, nihil ā deō prīncipe quod sit nocēns atque exitiābile proficīscī. hoc tenēmus, hoc nōvimus, in hāc ūnā cōnsistimus cognitiōnis et scientiae vēritāte, nihil ab eō fierī nisi quod sit omnibus salūtāre, quod dulce, quod amōris et gaudiī laetitiaeque plēnissimum, quod īnfīnitās habeat atque incorruptibilēs voluptātēs, quod sibi quisque contingere vōtīs omnibus expetat, forisque ab hīs esse exitiābile ac mortiferum dūcat. 60.1. Cum igitur et vōs ipsōs tantārum ac tot rērum fugiant orīginēs, fugiant causae, fugiant ratiōnēs, neque dīcere neque explānāre possītis, quid sit factum aut quārē, aut cūr oportuerit nōn esse, verēcundiam convellitis et dīlacerātis nostram, quī quae nequeunt scīrī nescīre nōs cōnfitēmur neque ea conquīrere aut investīgāre cūrāmus quae comprehendī liquidissimum est nōn posse, quamvīs mīlle per cordā suspīciō sē porrigat atque intendat hūmāna. 2. Et ideō Chrīstus licet [in] vōbīs invītīs deus, deus, inquam, Chrīstus - hoc enim saepe dīcendum est, ut īnfidēlium dissiliat et dīrumpātur audītus - deī prīncipis iussiōne loquēns sub hominis fōrma, cum mortālium scīret caecam esse nātūram neque ūllam posse comprehendēre vēritātem positārum nec ante oculōs rērum, prō compertō habēre et cognitō quidquid sibi esse suāsisset nec prō suīs suspīciōnibus haesitāre lītigiōsās serere atque intendere quaestiōnēs, 3. omnia ista nōs linquere et posthabēre praecēpit neque in rēs eās quae sint ā nostrā procul cognitiōne dimōtae īnfrūctuōsās inmittere cōgitātiōnēs, sed, quantum fierī potis est, ad dominum rērum tōtā mente atque animō proficīscī, sustollī ab hīs locīs atque in eum trādūcere suspēnsās pectoris conversiōnēs, memoriam eius habēre perpetuam et licet nūlla possit imāginātiōne fōrmārī, aurās tamen nesciō quās eius sibi contemplātiōnis adfingere: 4. rēbus enim ex omnibus, quās augustae continet dīvīnitātis obscūritās, sōlum esse indubitābilem, sōlum vērum et dē quō nūllus ambigere nisi āmēns possit et dēspērātiōnis īnsānae, quem satis sit scīre ut nihil aliud novēris, sīsque vēram et maximam scientiam cōnsecūtus in deī rērum capitis et cognitiōne dēfīxus. 61.1. "Quid est , inquit, vōbīs investīgāre, conquīrere, quisnam hominem fēcerit, animārum orīgō quae sit, quis malōrum excōgitāverit causās, orbē sit sōl amplior an pedis ūnīus lātitūdine mētiātur, aliēnō ex lūmine an propriīs lūceat fulgōribus lūna? Quae neque scīre compendium neque ignōrāre dētrīmentum est ūllum. 2. Remittite haec deō atque ipsum scīre concēdite, quid quārē aut unde sit, dēbuerit esse aut nōn esse, supernātum sit aliquid an ortūs prīmigeniōs habeat, abolērī conveniat an reservārī, exūrī, dissolvī an repetītā integritāte renovārī. Vestrīs nōn est ratiōnibus līberum inplicāre vōs tālibus et tam remōtā in ūtilitāte cūrāre? 3. Rēs vestra in ancipitī sita est, salūs dīcō animārum vestrārum, et nisi vōs adplicātis deī prīncipis nōtiōnī, ā corporālibus vinculīs exsolūtōs expectat mors saeva, nōn repentīnam adferēns extīnctiōnem sed per tractum temporis cruciābilis poenae acerbitāte cōnsūmēns". 64.1. "Sed sī generis Chrīstus hūmānī, ut inquitis, cōnservātor advenit, quor omnīnō nōn omnēs aequālī mūnificentiā līberat?". - Nōn aequāliter līberat quī aequāliter omnēs vocat? aut ab indulgentiā prīncipālī quemquam repellit aut dēspuit, quī sublīmibus īnfimīs servīs feminis puerīs ūnifōrmiter potestātem veniendī ad sē facit? "Patet, inquit, omnibus fōns vītae neque ab iūre pōtandī quisquam prohibētur aut pellitur". 2. - Sī tibi fastīdium tantum est, ut oblātī respuās beneficium mūneris, quinimmō sī tantum sapientia praevalēs, ut ea quae offeruntur ā Chrīstō lūdum atque ineptiās nōminēs, quid invītāns expectat, cuius sōlae sunt hae partēs, ut sub tuī iūris arbitriō frūctum suae benignitātis expōnat? "Sortem vītae ēligendī nūllī est, inquit Platō [Platō, rep. 617 ē], deus causā, neque alterīus voluntās adscrībī potest cuīquam rēctē, cum voluntātis lībertās in ipsīus sit positā potestāte quī voluit". 3. An numquid ōrandus es, ut beneficium salūtis ab deō dignēris accipere, et tibi aspernantī fugientīque longissimē īnfundendā in gremium est dīvīnae benivolentiae grātia? Vīs sūmere quod offertur atque in tuōs ūsūs convertere? cōnsuluerīs tū tibi. 4. Aspernārīs, contemnis et dēspicis? tū tē mūneris commoditāte prīvāverīs. Nūllī deus īnfert necessitātem, imperiōsā formīdine nūllum terret. Neque enim necessāria nostra illī salūs est, ut conpendiī aliquid dispendiīve patiātur, sī aut deōs nōs fēcerit aut ad nihilum redigī corruptiōnis dissolūtiōne permīserit. 65.1. "Immō, inquit, sī deus est potēns misericors cōnservātor, convertat nōbīs mentēs et invītōs faciat suīs pollicitātiōnibus crēdere". - Vīs ergō est ista, nōn grātia nec deī līberālitās prīncipis, sed ad vincendī studium puerīlis atque <vānī> animī contentiō. 2. Quid est enim tam iniūstum, quam repugnantibus, quam invītīs extorquēre in contrārium voluntātēs, inculcāre quod nōlint et quō refugiant animīs, prius nocēre quam prōsīs et priōre dētractō in aliēnum habitum sententiamque trādūcere? 3. Tū quī tē vertī et vim dēsīderās perpetī, ut id quod nōlīs efficiās atque arripiās coāctus, cūr respuis adsūmere voluntāte id quod versus dēsīderās atque immūtātus efficere? "Nōlō, inquit, et voluntātem nōn habeō". - Quid ergō crīminārīs deum tamquam tibi dēsit opem dēsīderantī ferre? cuius dōna et mūnera nōn tantum aspernēris et fugiās, vērum inānia verba cognōminēs et ioculāribus facētiīs prōsequāris. 4. "Chrīstiānus ergō nī fuerō, spem salūtis habēre nōn poterō?". - Ita est, ut ipse prōpōnis. Partēs enim salūtīs dandae cōnferendī que animīs quod tribuī convenit necessāriumque est adplicārī, sōlus ab deō patre iniūnctum habet et trāditum, ita sē habentibus sēmōtīs atque interiōribus causīs. Ut enim dīī certī certās apud vōs habent tūtēlās licentiās potestātēs neque eōrum ab aliquō id quod eius nōn sit potestātis ac licentiae postulātīs, ita ūnīus pontificium Chrīstī est dare animīs salūtem et spīritum perpetuitātis adpōnere. 5. Sī enim patrem crēditis Līberum dare posse vīndēmiam, medicīnam nōn posse, sī Cererem frūgēs, sī Aesculāpium sānitātem, sī Neptūnum aliud, aliud posse Iūnōnem, Fortūnam Mercurium Vulcānum rērum esse singulōs certārum ac singulārum datōrēs: et hoc necesse ā nōbīs est ut dēbeātis accipere, ab nūllō animās posse vim vītae atque incolumitātis accipere nisi ab eō quem rēx summus huic mūnerī officiōque praefēcit. 6. Hanc omnipotēns imperātor esse voluit salūtis viam, hanc vītae ut ita dīxerim iānuam, per hanc sōlum est ingressus ad lūcem neque aliās datum est vel inrēpere vel invādere cēterīs omnibus clausīs atque inexpugnābilī arce mūnītīs. 66. 2. Nam quod nōbīs obiectāre cōnsuēstis, novellam esse religiōnem nostram et ante diēs nātam propemodum paucōs neque nōs oportuisse antīquam et patriam linquere et in barbarōs rītūs peregrīnōsque trādūcī, ratiōne istud intenditur nūlla. 3. Quid enim, sī hōc modo culpam velimus īnflīgere priōribus illīs atque antīquissimīs saeculīs, quod inventīs frūgibus glandēs sprēverint et repudiāverint arbuta, quod corticibus contegī et amicīrī dēsierint pellibus, postquam vestis excōgitāta est textilis ūsū et commoditāte succīnctior, aut quod strūctīs domibus et lautiōribus successibus īnstitūtīs nōn antīquās adamāverint casulās nec sub rūpibus et cavernīs praeoptāverint ut bēluae permanēre? 4. Commūne est omnibus et ab ipsīs paene incūnābulīs trāditum, bona malīs anteferre, inūtilibus ūtilia praepōnere, et quod esse cōnstiterit pretiōsius, laetius, id cōnsectārī et petere in eōque dēfīgere spem salūtis et salūtārium commodōrum. 67.1. Itaque cum nōbīs intenditis āversiōnem ā religiōne priōrum, causam convenit ut īnspiciātis, nōn factum, nec quid relīquerīmus oppōnere, sed secūtī quid sīmus potissimum contuērī. Nam sī mūtāre sententiam culpa est ūlla vel crīmen et ā veteribus īnstitūtīs in aliās rēs novās voluntātēsque migrāre, crīminātiō ista et vōs spectat, quī totiēns vītam cōnsuētūdinemque mūtāstis, quī in mōrēs aliōs atque aliōs rītūs priōrum condemnātiōne trānsistis. 2. Numquid enim quīnque in classēs habētis populum distribūtum, vestrī ōlim ut habuēre maiōrēs? numquid magistrātūs per populum creātis? mīlitāria urbāna commūnia quae sint comitia scītis? servātis dē caelō aut ōtiōsās facitis obnūntiātiōnibus āctiōnēs? sī parātīs bella, signum mōnstrātis ex arce? aut fētiālia iūra tractātis? per clārigātiōnem repetītīs rēs raptās? aut Mārtium discrīmen obeuntēs spem proeliī sūmitis et ex acūminibus auspicātis ? 3. in potestātibus obeundīs lēgēs cōnservātīs annāriās? in dōnīs, in mūneribus Cinciās? in cohibendīs cēnsōriās sūmptibus? in penetrālibus et caeligenīs perpetuōs fovētis focōs? sacrās facitis mēnsās salīnōrum adpositū et simulācrīs deōrum? cum in mātrimōnia convenītis, togā sternitis lectulōs et marītōrum geniōs advocātis? nūbentium crīnem caelibārī hastā mulcētis? puellārum togulās Fortūnam dēfertis ad Virginālem? mātrēs familiās vestrae in ātriīs operantur domōrum industriās testificantēs suās? pōtiōnibus abstinent vīnī? adfīnibus et propinquīs ōsculārī eās iūs est, ut sōbriās comprobent atque abstēmiās sē esse? 71.1. "Sed quod agimus nōs, novum est, quod autem vōs, prīscum est et nimiae vetustātis": - et quid istud aut vōs iuvat aut nostram causam ratiōnemque contrīstat? Nova rēs est quam gerimus, quandōque et ipsa vetus fīet: vetus quam vōs agitis, sed temporibus quibus coepit nova fuit ac repentīna. Religiōnis autem auctōritās nōn est tempore aestimandā sed nūmine, nec colere quā diē sed quid coeperis, convenit intuērī. 2. "Ante trecentōs annōs religiō, inquit, vestra nōn fuit". - Et dīī vestrī nōn fuērunt ante mīlia annōrum duo. "Quibus istud ratiōnibus colligī aut quibus supputātiōnibus potest?". - Nōn difficilibus, nōn obscūrīs, sed quās possit vidēre quī volet et contrectāre, quemadmodum dīcitur, manibus. 3. "Quis Iovem cum frātribus genuit?". - Geniālibus Ōpis adiūnctus Sāturnus, ut vōs fertis, Caelō atque Hecatā prōcreātus. "Quis Pīcum, Faunī patrem atque avum Latīnī?". - Sāturnus, ut vōs īdem vestrīs scrīptīs atque auctōribus trāditīs. 4. Ergō sī haec ita sunt, sequitur ut Pīcus et Iuppiter germānitātis sibi sociātī sint iūre, utpote ūnō ex sanguine ūnōque ex sēmine prōcreātī. "Cōnsentāneum est ita esse quod dīcitur". - Ab Iove et Pīcō quot sunt generis usque ad Latīnum gradūs? "Trīnī, ut indicat seriēs". - Vultis Faunus, Latīnus et Pīcus annīs vīxerint vīcēnīs atque centēnīs? "Ultrā enim negātur posse hominis vītā prōdūcī". - Aestimātiō iūsta et liquida est". - Trecentī ergō sunt plēnī et sexāgintā post hōs annī? "Rēs ita est, ut indicat supputātiō". - Cuius socer Latīnus fuit? "Aenēae". - <Aenēās>genitor cuius? - "<Ascaniī> Albānī oppidī conditōris". - Quot apud Albam rēgnātum est annīs? "Quadringentīs et prope bis dēnīs". - Aetātis urbs Rōmā cuius esse in annālibus indicātur? "Annōs dūcit quīnquāgintā et mīlle aut nōn multum ab hīs minus". 5. - Ergō ab Iove, quī frāter est Pīcī quīque pater est minōrum et reliquōrum deōrum, annī ad haec tempora prope mīlia duo sunt aut plēnī, ut largiāmur aetātī. Quod cum redarguī nōn possit, nōn tantum recēns nāta religiō ostenditur quam obītis, set īnfantēs et parvulōs esse ipsōs adhūc deōs, quibus taurōs atque aliās hostiās cum perīculō corruptiōnis suggeritis, quōs oportēbat adhūc mammīs atque stillātō lacte nūtrīrī.
72.1. "At religiōnēs vestrae multīs annīs praecēdunt nostram, et eō sunt vēriōrēs quod vetustātis auctōritāte mūnītae sunt". - Et quid eās prōdest annīs quam plūrimīs anteīre, cum ā certō coeperint tempore, autspatiī cuius sunt mīlia annōrum duo saeculōrum tantīs comparāta cum mīlibus? 2. Ac tamen nē causam tam longā prōdere dissimulātiōne videāmur, nisi molestum est, dīcite, omnipotēns et prīmus deus novellā vōbīs vidētur rēs esse, et quī eum venerantēs colunt, inaudītās incognitās repentīnās agitāre atque indūcere religiōnēs? 3. Estne illō antīquius quicquam, aut quod eum praecēdat rē tempore nōmine potest aliquid invenīrī? Nōnne sōlus ingenitus, immortālis et perpetuus sōlus est? quis caput ac fōns rērum ests nōn ipse? cui dēbet aeternitās hoc ipsum quod nuncupātur aeternitās? nōn ipsī? īnfīnīta ut prōdeant saecula, nōn ex eius perpetuitāte perficitur? Indubitābile istud et vērum. 4. Nōn ergō quod sequimur novum est, sed nōs sērō addidicimus quidnam sequī oporteat <ac>colere aut ubinam convenīret spem salūtis adfīgere et salūtāria subsidia conlocāre. Nōndum enim adfulserat quī viam mōnstrāret errantibus et cālīgine in altissimā cōnstitūtīs cognitiōnis lūmen inmitteret et ignōrātiōnis discuteret caecitātem. 73.1. Sed causa in <nōs>huiusmodī vertitur sōla? Quid, vōs Aegyptiaca nūmina, quibus Serāpis atque Īsis est nōmen? nōn post Pīsōnem et Gabīnium cōnsulēs in numerum vestrōrum rettulistis deōrum? Quid, Phrygiam mātrem, cuius esse conditor indicātur vel Midās vel Dardanus, nōn cum Hannibal Poenus rēs Italas raperet et terrārum exposceret prīncipātum, et nōsse et scīre coepistis et memorābilī religiōne sancīre? 2. Sacra Cereris mātris nōn quod vōbīs incognita essent, adscīta paulō ante, obtentum est ut Graecā dicantur novitātem ipsam testificante cognōmine? Nōn doctōrum in litterīs continētur, Apollinis nōmen Pompiliāna indigitāmenta nescīre? Ex quō appāret et liquidum est, et hunc vōbīs fuisse incognitum, post autem aliquandō coepisse esse et nōtum. 3. Sī quis igitur vōs interroget, cūr eōrum nūminum quōrum modo fēcimus mentiōnem tam sērō suscēperitis cultum, respōnsūrōs vōs certum est: aut quia illōs nūper deōrum esse in numerō nesciēbāmus, aut quia nunc sumus ā vātibus monitī, aut quia in rēbus asperrimīs beneficiīs eōrum sumus auxiliīsque servātī. 4. Quodsī hoc ā vōbīs rēctē exīstimābitis dīcī, et ex nostrīs partibus ratiōne cōnsimilī exīstimātōte esse respōnsum. Religiō nostra nunc nāta est: nunc enim missus advenit quī eam nōbīs ostenderet, quī in eius indūceret vēritātem, quī deus mōnstrāret quid sit, quī ad eius nōs cultum ab rēbus opīnābilibus āvocāret. 74.1. "Et quid, inquit, est vīsum deō rēgī ac prīncipī, ut ante hōrās, quemadmodum dīcitur, pauculās sospitātor ad vōs Chrīstus caelī ex arcibus mitterētur?". - Interrogāmus et nōs contrā: quae causa, quae ratiō est, ut nōn suīs aliquandō reddantur mēnsibus tempora, sed sērius hiemēs, sērius aestās atque autumnitās fīant? 2. Cūr post messēs ārefactās atque extīncta frūmenta nōnnumquam dēcidant pluviae, quās rēbus oportuit incolumibus lābī et temporis opportūnitātibus ministrārī? Immō illud exquīrimus potius, cūr, sī Herculem oportuit nāscī, sī Aesculāpium Mercurium Līberum aliōsque nōnnūllōs, quī et conciliīs adiungerentur deōrum et mortālibus aliquid ūtilitātis adferrent, tam sērō ā Iove sint prōditī, ut sōla illōs posteritās scīret, superiōrum vērō ignōrāret antīquitās? 3. Ratiōnem aliquam fuisse dicētis. Ratiō ergō et hīc fuit, cūr nōn nūper sed hodiē sospitātor nostrī generis advenīret. "Quaenam igitur ratiō est?". - Nōn īmus īnfitiās nescīre nōs. Neque enim prōmptum est cuīquam deī mentem vidēre, aut quibus modīs ōrdināverit rēs suās homō animal caecum et ipsum sē nesciēns ūllīs potest ratiōnibus cōnsequī: quid oporteat fierī, quandō vel quō genere, ipse rērum cūnctārum pater, moderātor et dominus scit sōlus. 4. Nec sī ego nequīverō causās vōbīs exprōmere, cūr aliquid fīat illō vel hōc modō, continuō sequitur ut īnfecta fīant quae facta sunt et āmittat rēs fidem quae generibus virtūtum tantīs et [potestātibus] potestātum indubitābilis esse mōnstrāta est. 75.1. Tū oppōnās et referās: "Cūr tam sērō ēmissus est sospitātor?". - In īnfīnītīs, perpetuīs saeculīīs nihil omnīnō dīcendum est sērum. Ubi enim fīnis et initium nūllum est, nihil praemātūrum est, nihil tardum. Tempus enim ā fīnibus et extrēmitātibus nōscitur, quae habēre nōn potest seriēs et immoderāta continuātiō saeculōrum. 2. Quid enim sī rēs ipsae, quibus opem conveniēbat ferrī, oportūnitātem istam temporis exigēbant? quid sī alterīus condiciōnis antīqua, alterīus fuēre sequentia? quid sī prīscīs aliter subvenīrī, aliter dēbuit posteriōribus cōnsulī? 3. Nonne litterās audītis commemorantēs vestrās fuisse hominēs ōlim sēmideōs, hērōas, cum immānibus corporibus atque vastīs? nōn īnfantēs sub ūberibus mātrum centēnāriōs legitis ēdidisse vāgītum, quōrum ossa variīs in regiōnibus ēruta vī? repertōribus fēcērunt fidem hūmānōrum reliquiās esse membrōrum? 4. Potest ergō fierī, ut tum dēmum ēmīserit Chrīstum deus omnipotēns, deus sōlus, postquam gēns hominum frāctior et īnfirmior coepit nostrā esse nātūrā. Sī quod hodiē factum est, ante milia fierī potuisset annōrum, fēcisset istud rēx summus, aut sī post totidem milia id quod hodiē factum est dēbuisset inplērī, nihil deum cōgēbat necessāriās temporum nōn expectāre mēnsūrās. Ratiōnibus fīxīs peraguntur rēs eius et quod semel dēcrētum est fierī nūllā potest novitāte mūtārī. 76.1. "cūr ergō, inquit, sī omnipotentī servītis deō et eum habēre cōnfīditis salūtis atque incolumitātis vestrae cūram, cūr persecūtiōnēs patitur perpetī vōs tantās atque omnia genera poenārum et suppliciōrum subīre?" 2. — perquīrāmus et nōs contrā, cūr et vōs, cum tantōs et tam innumerōs cōlātis deōs cumque illīs aedēs cōnstituātis sacrās, simulācra effingātis ex aurō, animantium mactētis gregēs, acerrās omnēs thūris plēnīs coniciātis altāribus, cūr nōn immūnēs agitis tot discrīminibus et procellīs, quibus cotīdiē vōs agunt exitiābilēs multiplicēsque fortūnae? 3. cūr, inquam, dīī vestrī cessant ā vōbīs āvertēre tot morbōrum et valētūdinum genera, naufragia ruīnās incendia pestilentiās sterilitātem, āmissiōnem pignorum et prōscrīptiōnem bonōrum, discordiās bella simultātēs, captīvitātēs urbium et sublātīs ingenuitātibus servitūtēs? 4. sed et nōbīs in huiusmodī cāsibus minimē auxiliātur deus. prōmpta et manifēsta causa est. nihil est enim nōbīs prōmissum ad hanc vītam nec in carunculae huius folliculō cōnstitūtīs opis aliquid spōnsum est auxiliīque dēcrētum; quinimmō ēdoctī sumus minās omnēs quaecumque sunt parvī dūcere atque aestimāre fortūnae, ac sī quandō ingruerit vīs quaepiam gravior, quam fīnem necesse sit cōnsequī, ascrībere īnfortūniō voluptātem nec timēre nec fugere quō facilius exuī corporālibus possīmus ex vinculīs et tenebrōsam ēvādere caecitātem. 77.1. itaque ista quam dīcitis persecūtiōnis asperitās līberātiō nostra est, nōn persecūtiō, nec poenam vexātiō īnferet sed ad lūcem lībertātis ēdūcet. 2. ut sī aliquis brūtus ac stolidus in carcerem hominem datum in ēgressum quaestiōnum numquam afficere sē praegravibus atque immānibus exīstimet poenīs nisi in ipsum saeviat carcerem, māteriam eius comminuat atque ūrat tēctum, parietem, iānuās partēsque aliās operis renūdet dēiciat afflīgat, nesciēns hōc factō eī cui videātur officere darī ab sē lūcem et scelerātam ēripī caecitātem: itidem et vōs flammīs exiliīs cruciātibus bēluīs, quibus corpora lancinātis et dīvexātis nostra, nōn vītam ēripitis nōbīs, sed pelliculīs relevātīs et cutibus nōs nesciī, et quantō īnstātis et pergitis in effigiēs hās nostrās speciēsque saevīre, tantō artīs et gravibus relevātis nōs vinculīs et ad lūmen efficitis circumcīsīs nexibus ēvolāre. 78.1. quārē, hominēs, abstinēte quaestiōnibus vacuīs impedīre spēs vestrās, nec sī aliter quam vōs putātis aliquid sē habet, vestrīs potius opīniōnibus crēdere quam reī dēbētis augustae. 2. urgent tempora perīculīs plēna et exitiābilēs imminent poenae: cōnfugiāmus ad salūtārem deum nec ratiōnem mūneris exigāmus oblātī. cum dē animārum agātur salūte ac dē respectū nostrī, aliquid et sine ratiōne faciendum est, ut Epictētum dīxisse approbat Arriānus. 3. dubitāmus, ambigimus nec esse quod dīcitur plēnum fideī suspicāmur: committāmus nōs deō, nec plūs apud nōs valeat incrēdulitās nostra quam illīus nōminis et potentiae magnitūdō, nē dum ipsī nōbīs argūmenta conquīrimus quibus esse videātur falsum id quod esse nōlimus atque annītimur vērum, obrēpat diēs extrēmus et inimīcae mortis reperiāmur in faucibus. ARNOBIĪ ADVERSVS NĀTIŌNĒS LIBER IIĪ {3841}
2.1. Nunc ad ōrdinem revertāmur ā quō sumus necessāriō paulō ante dīgressī, nē diūtius interrupta dēfēnsiō palmam crīminis comprobātī calumniātōribus concessisse dīcātur. Subiciunt enim haec: "Sī vōbīs dīvīna rēs cordī est, cūr aliōs nōbīscum neque deōs colitis neque adōrātis nec cum vestrīs gentibus commūnia sacra, miscētis et religiōnum coniungitis rītūs?" - 2. Possumus interim dīcere: ad cultum dīvīnitātis obeundum satis est nōbīs deus prīmus, deus, inquam, prīmus, pater rērum ac dominus, cōnstitūtor moderātorque cūnctōrum, in hōc omne quod colendum est colimus, quod adōrārī convenit adōrāmus, quod obsequium venerātiōnis exposcit venerātiōnibus prōmerēmur. 3. Cum enim dīvīnitātis ipsīus teneāmus caput, ā quō ipsa dīvīnitās dīvīnōrum omnium quaecumque sunt dūcitur, supervacuum putāmus persōnāliter <īre> per singulōs, cum et ipsī quī sint et quae habeant nōmina nesciāmus et cuius sint praetereā numerī neque liquidum neque comprehēnsum neque explōrātum habēre possīmus.
3.1. Atque ut in terrestribus rēgnīs necessitāte nūllā compellimur, rēgālibus in familiīs cōnstitūtōs nōminātim cum prīncipibus adōrāre, sed in rēgum ipsōrum cultū quicquid illīs adnexum est tacita ut sē sentit honōrificentia comprehendī, nōn aliā ratiōne quīcumque hī dīī sunt quōs esse nōbīs prōpōnitis, sī sunt prōgeniēs rēgia et prīncipālī oriuntur ē capite, etiamsī nūllōs accipiant nōminātim ā nōbīs cultūs, intellegunt sē tamen honōrārī commūniter cum suō rēge atque in illīus venerātiōnibus continērī. 2. Et hoc quidem ā nōbīs fuerit ita prōlātum, sī modo liquet et cōnstat praeter ipsum rēgem et prīncipem esse alia nūminum capita, quae dīgesta et sēparāta per numerum velut quendam populum plēbēiae multitūdinis faciant. Neque nōbīs in aedibus sacrīs effigiēs prō dīīs, illa et simulācra vēlitis ostendere, quae intellegitis vōs quoque, et recūsātis et rennuitis cōnfitērī, vīlissimī esse fōrmās lutī et fabrōrum figmenta puerīlia. 3. Et cum dē rē loquimur dīvīna vōbīscum, hoc ut ostendātis exposcimus, esse deōs aliōs nātūra vī nōmine, nōn in simulācrīs prōpositōs, quōs vidēmus, sed in eā substantiā in quā conveniat aestimārī tantī nōminis oportēre virtūtem.
5.1. Sed ut vultis et crēditis atque ut vōbīs persuāsum est, hī dīī sunt, nōminibus appellentur hīs etiam quibus eōs populārēs cēnsērī populārīs vulgāritās dūcit: unde tamen vōbīs, quot nōminibus huius cēnsum complent, an sint aliquī vōbīs incognitī neque in ūsum aliquandō nōtitiamque perlātī? Neque enim scīrī est facile, dēfīnīta et certa sit eōrum numerī multitūdō an sine ūllā populōsitātis summa sit nec computātiōnis alicuius ratiōnibus termināta. 2. Fingāmus enim vōs deōs mīlle percolere vel mīlia potius quīnque: at in rērum nātūra potest forsitan fierī, ut deōrum mīlia centum sint, potest, ut hoc amplius, immō, quod dīximus paulō ante, potest deōrum summa esse nūlla nec numerābilī circumscrīptiōne fīnītā. Aut igitur et vōs impiī, quī praeter deōs paucōs reliquōrum officia nōn obītis, aut sī vōbīs veniam cēterōrum ignōrantiae postulātis, eandem et nōbīs conciliābitis veniam, sī prō parte cōnsimilī eōrum religiōnibus abstinēmus quōs esse omnīnō nescīmus.
6.1. Et tamen nē nōs quisquam pervicāciter arbitrētur sacrāmenta nōlle suscipere cēterōrum quaecumque sunt nūminum. Dēvōtās etenim mentēs et manūs prōtendimus supplicēs neque aspernāmur quōcumque invītāverītis accēdere, sī modo diascāmus, quīnam istī sunt dīvīnī quōs nōbīs ingeritis, et quōs pār sit adiungī summī rēgis ac prīncipis venerātiōnī. 2. "Sāturnus, inquit, et Iānus est, Minervā Iūnō Apollō Venus Triptolemus Herculēs atque aliī [et] cēterī, quibus magnificās aedēs cūnctīs paene in urbibus religiōsā cōnsecrāvit antīquitās." - Invītāre nōs forsitan ad istōrum nūminum potuissētis cultum, sī nōn ipsī vōs prīmī opīniōnum turpium foeditāte tālia dē illīs cōnfingerētis quae nōn modo illōrum polluerent dignitātem sed minimē illōs esse quālitātibus conprobārētis adiūnctīs. 3. Addūcī enim prīmum hoc ut crēdāmus nōn possumus, immortālem illam praestantissimamque nātūram dīvīsam esse per sexūs et esse partem ūnam marēs, partem esse alteram fēminās. 4. Quem quidem locum plēnē iamdūdum hominēs pectoris vīvī tam Rōmānīs litterīs explicāvēre quam Graecīs, et ante omnēs Tullius [Cic., nat.d.] Rōmānī disertissimus generis nūllam veritus impietātis invidiam ingenuē cōnstanter et līberē quid super tālī opīnātiōne sentīret pietāte cum maiōre mōnstrāvit: ā quō sī rēs sūmere iūdiciī vēritāte cōnscrīptās, nōn verbōrum lūculentiās pergerētis, perōrāta esset haec causa nec secundās ut dīcitur āctiōnēs nōbīs ab īnfantibus postulāret.
8.1. Ac nē tamen et nōbīs incōnsīderātus aliquis calumniam moveat, tamquam deum quem colimus marem esse crēdāmus, ea scīlicet causā, quod eum cum loquimur prōnūntiāmus genere masculīnō, intellegat nōn sexum sed ūsū et familiāritāte sermōnis appellātiōnem eius et significantiam prōmī. 2. Nōn enim deus mās est, sed nōmen eius generis masculīnī est, quod idem vōs dīcere religiōne in vestra nōn quītis. Nam cōnsuēstis in precibus ' sīve tū deus es sīve dea ' [Gel. IĪ, 28.1] dīcere, quae dubitātiōnis exceptiō dare vōs dīīs sexum dīiūnctiōne ex ipsā dēclārat. 3. Addūcī ergō nōn possumus, ut corpora crēdāmus deum. Nam esse necesse est corpora, sī sunt marēs ac fēminae, insignificātīva et generum disiūnctiōne. Quis enim vel exiguī sēnsus nescit terrēnōrum ab illō animantium conditōre nōn aliā dē causā generis dīversī sexūs īnstitūtōs esse atque fōrmātōs, nisi ut per coitūs et cōnūbia corporum rēs cadūca et lābilis successiōnis perpetuae innovātiōne dūrāret? [Plat.. Conv. 25-26.]
9.1. Quid ergō? dīcēmus deōs prōcreāre, deōs nāscī, et idcircō hīs additās genitālium membrōrum partēs, ut sufficere prōlem possent, et novā quāque suboriente fētūra quicquid prior aetās abstulisset recidīva substitūtiō subrogāret? 2. Ergō sī haec ita sunt, id est sī dīī prōcreant superī et sī per <terrē>nās lēgēs experiuntur sē sexus, suntque inmortālēs nec frīgōribus fīunt senectūtīs effētī, sequitur ut dēbeant plēna esse dīīs omnia neque innumerōs caelōs eōrum capere multitūdinem posse, siquidem et ipsī perpetuō generant et per subolēs subolum multiplicāta semper innumerābilitās ampliātur: aut sī obscēnitās coeundī ita ut decet ab dīīs abest, quae causā ratiō que mōnstrābitur, cūr īnsignītī sint hīs locīs, quibus sexūs sē solet - libīdinum propriārum admonitiōnibus recognōscere? 3. Neque enim vērī est simile, habērī haec frūstrā aut inprōvidam in illīs suam lūdere voluisse nātūram, ut eōs hīs partibus aggerāret quibus ūtendum nōn esset. Ut enim ad ūsūs certōs manus pedēs oculī cēteraque cōnstrūctiō membrōrum sua quaeque in officia cōnstitūta est, ita convenit crēdere in suī mūneris fūnctiōnem comparātās esse hās partēs: aut cōnfitendum est, in deōrum corporibus esse aliquid vacuum, quod sit frūstrā atque ināniter fabricātum. 10.1. Quid dīcitis, ō sānctī atque inpollūtī antistitēs religiōnum? Habent ergō dīī sexūs et genitālium membrōrum circumferunt foeditātēs, quās ex ōribus verēcundīs īnfāme est suīs appellātiōnibus prōmere? 2. Quid ergō iam superest, nisi ut eōs crēdāmus inmundōrum quadripedum rītū in libīdinum furiās gestīre, cupiditātibus rabidīs īre in mūtuās complexiōnēs et ad postrēmum frāctīs dissolūtīsque corporibus voluptātis ēnervātiōne languēscere? 3. Et quoniam quaedam sunt fēminārum generis propriā, sequitur ut deās quoque crēdāmus circumāctīs persolvere suās mēnsibus lēgēs, fastīdiōsōs dūcere atque habēre conceptūs, aborīrī perferre et praeproperō partū septimānās edere aliquandō fētūrās. Ō pūrā, ō sānctā atque ab omnī turpitūdinis lābe disparātā atque abiūncta dīvīnitās! 4. Havet animus atque ārdet, in chalcidicīs illīs magnīs atque in palātiīs caelī deōs deāsque cōnspicere intēctīs corporibus atque nūdīs, ab Iacchō Vererem, Mūsa ut praedicat Lucrētia [Lucr. IV, 1168], mammōsam, Hellēspontiacum Priāpum inter deās virginēs atque mātrēs circumferentem rēs illās proeliōrum semper in expedītiōnem parātās. 5. Havet, inquam, vidēre deās gravidās, deās fētās glīscentibus que per diēs alvīs intestīnī ponderis mōrōsitāte cūnctārī, parturīre aliās tractū longō et manūs obstetrīciās quaerere, illās tēlīs gravibus et dolōrum acūminibus fīxās heiulāre, tortārī et inter haec omnia suppetiās Iūnōnis implōrāre Lūcīnae. Nōnne multō est rēctius maledīcere, convīciārī atque alia ingerere dīīs probra, quam sub obtentū piō tālia dē hīs mōnstra opīniōnum indignitāte praesūmere? 12.1. Dē sexū hāctenus. Nunc ad speciem veniāmus et fōrmās, quibus esse dēscrīptōs deōs superōs crēditis, quibus immō fōrmātis et templōrum amplissimīs conlocātis in sēdibus. 2. Neque quisquam Iudaeicās in hōc locō nōbīs oppōnat et Sadducēī generis fābulās, tamquam fōrmās tribuāmus et nōs deō: hoc enim putātur in eōrum litterīs dīcī et velut rē certā atque auctōritāte firmārī: quae aut nihil ad nōs attinent nec ex aliquā portiōne quicquam habent commūne nōbīscum, aut sī sunt <ut> crēditur sociae, quaerendī sunt vōbīs altiōris intellegentiae doctōrēs, per quōs possītis addiscere quibus modīs conveniat litterārum illārum nūbēs atque involūcra relaxāre. 3. Nostra dē hoc sententia tālis est. Nātūram omnem dīvīnam, quae neque esse coeperit aliquandō nec vītālem ad terminum sit aliquandō ventūra, līniāmentīs carēre corporeīs neque ūllās fōrmārum effigiēs possidēre, quibus extima circumscrīptiō membrōrum solet coagmenta fīnīre. Quicquid enim tāle est, mortāle esse arbitrāmur et lābile; nec obtinēre perpetuam posse crēdimus aevitātem quod extrēmīs coercitum fīnibus necessāria circumclūdit extrēmitās. 13.1. At vērō vōs deōs parum est fōrmārum quod amplectiminī mēnsiōne, fīlō et adterminātīs hūmānō, et quod indignius multō est, terrēnōrum corporum circumcaesūra fīnītis. Quid ergō dīcēmus? Caput deōs gestāre teretī rotunditāte collēctum, retināculīs nervōrum dorsō inligātum ac pectorī et ad cervīcum necessāriās flexiōnēs cōnsertiōnibus verticulārum atque ō osseā substrūctiōne fulcīrī? 2. Quod sī accipiēmus ut vērum sit, aurēs etiam sequitur ut habeant curvīs perterebrātās ānfrāctibus, oculōrum orbiculōs mōbilēs, superciliōrum marginibus obumbrātōs, suspēnsum imbricem nārium, mūnctiōnibus mūculentīs et spīritālī commeābilem tractuī, subāctiōnibus cibōrum dentēs trīnī generis atque in officia trīna compositōs, manūs ministrās operum, articulīs digitīs et cubitōrum mōbilitāte tractābilēs, corporibus sustinendīs pedēs, explicandīs gressibus et suggerendīs anticipātiōnibus itiōnum. 3. Quodsī ea quae prōmpta sunt, cōnsentāneum est et illa portārī quae sub costīs eārumque sub crātibus cutēs contegunt atque ōmentōrum membrānulae, gurguliōnēs ventriculōs liēnēs pulmōnēs vēsīculās iecora, intestīnōrum volūbilium tractus et per omnia vīscera commeantēs purpureī sanguinis vēnās cum artēriīs spīritālibus coniugātās [Cic., nat.d. IĪ, 55.138].
14.1. An numquid caelestium corpora foeditātibus hīs carent, et quoniam cibīs mortālibus abstinent, ēdentulōs eōs esse parvolum crēdendum est rītū et viduātōs interiōribus cūnctīs tamquam utrēs sufflātōs turgidōrum corporum inānitāte pendēre? 2. Quid quod, sī haec ita sunt, erit vōbīs necessārium contuērī, similēsne sint dīī omnēs an fōrmārum disparī circumscrīptiōne teneantur. Sī enim pār cūnctīs atque ūnā est omnibus similitūdinis speciēs, nōn absurdum est crēdere errāre eōs fallīque cognitiōnis in mūtuae comprehēnsiōne. Sīn autem gerunt discrīmen in vultibus, sequitur ut intellegī dēbeat, nōn alia dē causā dissimilitūdinēs hīs datās, nisi ut singulī sē possent differentium signōrum proprietātibus nōscitāre. 3. Ergō esse dīcendum est quōsdam capitōnēs cilunculōs frontōnēs labeōnēs in hīs, aliōs mentōnēs naeviōs atque nāsīcās, hōs displōsīs nāribus, illōs resīmīs, nōnnūllōs turgentibus malīs aut buccārum cumulātiōne sacrivocēs, nannōs longōs mediōs macilentōs pinguēs crassōs, hōs capillōrum intortiōnibus crīspulōs, calvitiīs aliōs et glabritātibus rāsōs: neque opīnārī nōs falsō vestrae prōdunt atque indicant officīnae, siquidem cum facitis atque īnfōrmātis deōs, hōs crīnītōs ef fingitis, aliōs levēs [lenēs], senēs iuvenēs puerōs aquilōs caesiōs rāvōs sēminūdōs intēctōs aut, nē frīgus incommodet, fluidārum vestium superiectiōne perfūsōs. 15.1. Quisquamne est hominum ratiōnis alicuius sapōrē contāctus, quī pilōs et lānūginēs crēdat in deōrum corporibus nāscī, quī annōrum in illīs inesse discrīmina, quī et per variās tegminum atque amictuum fōrmās vestītōs hōs īre atque ab aestibus sēsē frīgōribusque tūtārī? Quod quī habet vērum, et hoc necesse est tamquam vērum accipiat: esse deōs fullōnēs, esse tōnsōrēs, quī vel sacrās ēluant vestēs velcapillōs imminuant silvēscentium crīnium velleribus involūtōs. 2. Itane istud nōn turpe, nōn impietātis et contumēliae plēnum est, moribundī et cadūcī animantīs līniāmenta dīīs dare, īnsignīre hīs partibus, quās ēnumerāre, quās persequī probus audext nēmō nec sine summae foeditātis horrōre mentis imāginātiōne concipere? hōcine est illud fastīdium vestrum, sapientia haec adrogāns, qua dēspuitis nōs ut rudēs atque omnem scientiam rēminī rērum vōbīs dīvīnārum patēre? 3. Aegyptiōrum rīdētis aenigmata, quod mūtōrum animantium fōrmās dīvīnīs īnseruerint causīs eāsdemque quod speciēs multō tūre accipiant et reliquō caerimōniārum parātū: vōs effigiēs hominum tamquam deōrum venerāminī potestātēs nec pudet hīs ōra terrēnī animālis impōnere, errōris aliōs et stultitiae condemnāre et in errōris eiusdem similitūdine ac vitiō dēprehendī. 16.1. Nīsī forte dicētis aliās quidem inesse dīīs fōrmās, et honōris et dōtis causā, speciēs vōs eīs accommodāvisse mortālium: quod maiōris multō est contumēliae quam errōris aliquid ignōrātiōne fēcisse. Nam sī vōs fatērēminī id quod vestra, suspīciō crēdidisset fōrmāmentīs adtribuisse dīvīnīs, minus erat iniūriae praesūmpta, in opīnātiōne peccāsse: nunc vērō cum aliud crēditis et aliud fingitis, et in eōs estis contumēliōsī quibus id adtribuitis quod eīs cōnfitēminī nōn esse, et inreligiōsī esse mōnstrāminī, cum id adōrātis quod fingitis, nōn quod in rē esse ipsaque in vēritāte[est] cēnsētis. 2. Sī asellulī canēs porcī hūmānum aliquid saperent fingendīque habērent artēs īdemque nōs vellent cultū aliquō prōsequī et statuārum cōnsecrātiōnibus honōrāre, quantās nōbīs īrārum flammās, indignātiōnum quōs turbinēs concitārent, sī suōrum corporum fōrmās nostra vellent portāre atque obtinēre simulācra? Quantās, inquam, īrārum flamma suffunderent, excitārent, sī urbis conditor Rōmulus asinīna stāret in faciē, sī sānctus Pompilius in canīnā, sī porcīna, sub speciē nōmen esset Catōnis aut Marcī Cicerōnis īnscrīptum? 3. Ita ergō stoliditātem vestram nōn rīdērī, sī rīdent, vestrīs ab nūminibus rēminī, aut quoniam cēnsētis adficī eōs īra, nōn īnsānīre, nōn furere neque prō iniūriīs et contumēliīs tantīs ultum īre sē velle iaculārī que in vōs ea quae dolor suētus est iacere et offēnsiōnis acerbitās comminīscī? Quantō fuerat rēctius elephantōrum hīs fōrmās, panthērārum aut tigridum, taurōrum equōrumque dōnāre? Nam quid in homine pulchrum est, quid, quaesō, admīrābile vel decōrum, nisi quod et clūrīnō cum pecore nesciō quis auctor [Ennius apud Cic. nat. deor. Ī, 97] voluit esse commūne? 17.1. "Sed sī vōbīs, inquiunt, nostra opīnātiō displicet, vōs dēmōnstrāte, vōs dīcite, qua sit deus praeditus fōrma." - Sī vēram vultis audīre sententiam, aut nūllam habet deus fōrmam, aut sī īnfōrmātus est aliqua, ea quae sit profectō nescīmus. Aequē enim quod vīdimus numquam nescīre esse dūcimus turpe aut ex rē prohibēmur aliōrum sententiās refūtāre, quia super hōc nostram nūllam ipsī sententiam prōmimus. 2. Ut enim, sī vitreus esse dīcātur mundus, sī argenteus, ferreus vel ex fragilī conglobātus et fabricātus [est] testa, nōn dubitēmus falsum esse contendere, quamvīs quae sit eius māteriā nesciāmus, ita cum dē speciē agātur deī, quam perhibētis convincimus nōn esse, etiamsī quae sit minus possumus explicāre. 18.1. "Quid ergō, inquiet aliquis, nōn audit deus, nōn loquitur, nōn ante sē positās rēs videt, nōn intuētur?" - Suō forsitan genere, nōn nostrō. Neque enim vērī aliquid scīre tanta in rē possumus aut suspīciōnibus indāgāre, quās esse apud nōs liquet īnstabilēs, lūbricās et valnorum similitūdinēs somniōrum. 2. Sī enim dīxerīmus īsdem illum ratiōnibus vidēre quibus et nōs vidēmus, sequitur ut intellegī dēbeat, superiectās pūpulīs eum habēre membrānulās, cōnīvēre, nictāre, radiīs aut imāginibus cernere, aut quod oculīs commūne est omnibus, sine alterīus lūminis commixtiōne nihil omnīnō cōnspicere. 3. Quod ipsum similiter dē aludītū ac dē ēloquiī fōrma et verbōrum prōlātiōne dīcendum est: sī per aurēs audiat, eās quoque habēre flexuōsīs trāmitibus perforātās, quā inrēpere vōx possit sēnsum nūntiātūra sermōnis, aut sī verba ōre funduntur, labia habēre cum dentibus, quōrum īnflīctū et mōbilitāte multiiugā linguā sonōs articulet et vōcem in verba cōnfōrmet. 19.1. Ac sī nostrī animī mentem nōn recūsātīs audīre, tantum abest, ut nōs deō corporālia, līniāmenta tribuāmus, ut animōrum etiam decorā ipsās que virtūtēs, quibus ēminēre vix concessum est paucīs, tantae reī vereāmur adscrībere. Quis enim deum dīxerit fortem cōnstantem frūgī sapientem? quis probum, quis sōbrium, quis immō aliquid nōsse, quis intellegere, quis prōvidēre, quis ad fīnēs officiōrum certōs āctiōnum suārum dēcrēta dīrigentem? 2. Hūmāna sunt haec bona et ex oppositiōne vitiōrum exīstimātiōnem meruērunt habēre laudābilem. Quis est autem tam optūsī pectoris, tam brūtī, quī hūmānīs bonīs deum esse dīcat magnum aut ideō nōminis maiestāte praecellere quod vitiōrum careat foeditāte? 3. Quicquid dē deō dīxerīs, quicquid tacitae mentis cōgitātiōne concēperīs, in hūmānum trānsilit et corrumpitur sēnsum, nec habet propriae significātiōnis notam quod nostrīs dīcitur verbīs atque ad negōtia hūmāna compositīs. Ūnus est hominis intellēctus dē deī nātūrā certissimus, sī sciās et sentiās nihil dē illō posse mortālī ōrātiōne dēprōmī. 25.1. "Ūnctiōnibus, inquit, superest Vnxia, cingulōrum Cīnxia replicātiōnī, Victa et Pōtua sānctissimae vīctuī | pōtuīque prōcūrant." - Ō ēgregia nūminum et singulāris interpretātiō potestātum: nisi postēs virōrum adipālī unguīne oblinerentur ab spōnsīs, nisi virginālia vincula iam ferventēs dissolverent atque imminentēs marītī, nisi pōtārent et manderent hominēs, dī nōmina nōn habērent? 2. Quid, quod nōn contentī tam dēfōrmibus subdidisse atque inplicuisse deōs cūrīs, nātūrās hīs etiam ferās truculentās immānēs, malīs gaudentēs semper et hūmānī generis adtribuitis vastitāte. 26.1. Nōn commemorābimus hōc locō deam Lavernam fūrum, Bellōnās Discordiās Fūriās et laeva illa quae cōnstituitis nūmina taciturnitātis silentiō praeterimus. Mārtem ipsum pōnēmus in mediō et speciōsam illam aupidīnum mātrem, ex quibus ūnum praeficitis proeliīs, amōribus alteram et cupiditātis ārdōrī. 2. "Potestātem, inquit, bellōrum Mārs habet." - Utrumne ut mōta compescat an ut cessantia et quiēta commoveat? nam sī sēdātor mīlitāris īnsāniae est, cūr cotīdiē bella nōn dēsunt? 3. sīn autem concitor illōrum est, deum ergō dicēmus in voluptātis suae dulcēdinem collīdere orbem tōtum, discordiārum et discrīminum causās inter gentēs serere terrārum longinquitāte dīiūnctās, condūcere ex dīversō tot mortālium mīlia et intrā verbī ūnīus mōrās campōs eadaveribus aggerāre, sanguineōs praecipitāre torrentēs, fundātissima dēlēre imperia, aequāre urbēs solō, lībertātem ingenuīs abrogāre et servitūtīs condiciōnem impōnere, dissēnsiōnibus gaudēre eivīlibus, commorientium frātrum parricīda nece et ad ultimum fīliōrum et patrum parricidālī congressiōnis horrōre. 27.1. Quod ipsum licēbit in Venerem parī atque eadem ratiōne trādūcere. Nam sī amōris haec flammās, sīcut perhibētis et crēditis, cōgitātiōnibus subdit hūmānīs, sequitur ut intellegī dēbeat, quicquid lābis et crīminis ab īnsāniā proficīscitur tālī, ut Veneriīs dēbeat vulneribus imputārī. 2. Ergōne deā cōgente in vīlissimī nōminis scorta suam saepius prōdunt etiam nōbilēs dignitātem, dissuuntur tenācium mātrimōniōrum nexus, <in> incestās libīdinēs necessitūdō sanguinif inārdēscit, īnsāniunt in līberōs mātrēs, patrēs virginum suārum vōta in sē vertunt, contrā decus aetātis senēs in obscēnōs ingemunt cūrīs iuvenālibus adpetītus, sapientēs et fortēs virī solvunt dēcrēta cōnstantiae virīlitātis vigōre mollītō, innectuntur cervīcibus laqueī, cōnscenduntur ārdentēs rogī et per vastās atque altissimās rūpēs iaciunt sē passim voluntāriīs saltibus praecipitātī? 28.1. Quisquamne est hominum ratiōnis alicuius prīmōrdiīs indūtus, quī dīvīnitātis cōnstantiam tam foedīs polluat aut contāminet mōribus? Quī nātūrās attribuat dīīs tālēs, quās in agrestibus bēluīs lēnitūdō saepe permulsit atque extenuāvit hūmāna? 2. Ubinam, quaesō, est illud, quod ab omnī perturbātiōnis adfectū dīī procul āmōtī sunt, quod lenēs placidī mītēs, quod in genere virtūtis ūnītō perfectiōnis apicem atque ipsīus retinent sapientiae summitātem? Aut cūr eōs ōrāmus, ut ā nōbīs adversā atque inimīcā prōpellant, sī malōrum omnium quibus cotīdiē carpimur ipsī esse nōbīs repperiuntur auctōrēs? 3. Quantumlibet nōs impiōs, inreligiōsōs vocētis aut atheōs, numquam fidem faciētis esse amōrum deōs, esse bellōrum, esse quī discordiās cōnserant, quī furiālibus stimulīs animōs inquiētent. Aut enim vērissimē dīī sunt, et ea quae commemorāstis nōn faciunt: <aut sī faciunt> ea quae dīcitis, sine ūllā dubitātiōne dīī nōn sunt. 29.1. Et tamen possēmus utcumque accipere ā vōbīs hās mentēs impiārum plēnissimās fictiōnum, sī nōn multa dē dīīs ipsī tam contrāria prōmentēs dissolventiaque <sē> ipsa sustinēre animī compellerētis adsēnsum. 2. Cum enim singulī singulōs anteīre interiōris contenditis scientiae laude, et deōs ipsōs quōs opīnāminī tollitis et repōnitis aliōs quōs manifēstum est nōn esse, et alius aliud dē eīsdem dīcitis rēbus, et innumerōs esse cōnscrībitis quōs esse singulōs semper cōnsēnsiō accēpit hūmāna. 3. Incipiāmus ergō sollemniter ab Iānō et nōs patre, quem quīdam ex vōbīs mundum, annum aliī, sōlem esse prōdidēre nōnnūllī. Quod sī accipiēmus ut vērum sit, sequitur ut intellegī dēbeat nūllum umquam fuisse Iānum, quem ferunt caelō atque Hecatā prōcreātum in Ītaliā rēgnāsse prīmum, Iāniculī oppidī conditōrem, patrem Fontī, Vulturnī generum, Iūturnae marītum, atque ita per vōs deī nōmen ērāditur, quem in cūnctīs antepōnitis precibus et viam vōbīs pandere deōrum ad audientiam crēditis. 4. Rūrsus vērō sī Iānus est Annus, deus esse nec sīc potest. Quis enim annum ignōrat temporis esse circumscrīptiōnem statam nec habēre vim nūminis id quod spatiīs mēnsum et diērum dīnumerātiōne conclūsum est? 5. Quod ipsum licēbit in Sāturnum nōn absimilī ratiōne trādūcere. Nam sī tempus significātur hōc nōmine, Graecōrum ut interpretēs autumant, ut quod Krō/noj est habeātur Xrō/noj, nūllum est Sāturnium nūmen. Quis est enim tam dēmēns, quī tempus esse dīcat deum, quod mēnsūrā cuiusdam est spatiī in continuā seriē perpetuitātis inclūsī? 6. Atque ita ex ōrdine tollētur et iste caelestium, quem Caelō esse ēditum patre, magnōrum esse prōcreātōrem deōrum, vītisatōrem falciferum vetustās ēdidit prīsca et minōrum trānsmīsit aetātī. 30.1. Nam quid dē ipsō dīcēmus Iove, quem sōlem esse dictitāvēre sapientēs, agitantem pinnātōs currūs turbā cōnsequente dīvōrum, aethera nōnnūllī flagrantem vī flammeā atque ārdōris inextinguibilī vastitāte? 2. Quod sī liquet et cōnstat, nūllus ergō omnīnō est vōbīs auctōribus Iuppiter, quī patre ēditus Sāturnō atque Ōpe mātre, ut genitōris ēvāderet rabiem, in aretensium fīnibus memorātur esse cēlātus. 3. Iam vērō Iūnōnem opīnātiō nōnne cōnsimilīs deōrum tollit ē cēnsū? Nam sī āēr illa est, quemadmodum vōs lūdere ac dictitāre cōnsuēstis Graecī nōminis praeposteritāte repetītā, nūlla soror et coniūnx omnipotentis repperiētur Iovis, nūlla Fluviōnia, nūlla Pomāna, nūlla Ossipagīna, nūlla Februtis Populōnia Cīnxia Caprōtīna, atque ita repperiētur inānissima esse istīus nōminis fictiō opīniōnis vacuae celebritāte vulgātā. 36.1. Sī totidem nōs modīs totidemque sententiīs deōrum vestrōrum subruerēmus fidem, nūllī esset dubium, quīn īrā et rabiē concitātī ignēs, ferās et gladiōs atque alia postulārētis suppliciōrum in nōs generā, quibus sitim solētis vestram nostrī sanguinis adpetītiōne prōluere. 2. Cum vērō per vōs ipsōs prope omnis gēns nūminum sub ostentātiōne tollātur ingeniōrum atque doctrīnae, audētis intendere, nostrī nōminis causā rēs hūmānās ab dīīs premī, cum quidem, sī vērum est esse illōs uspiam atque incalēscere īrārum flammīs, nihil habeant iūstius propter quod in vōs saeviant quam quod eōs negātīs subsistere neque ūlla esse in parte nātūrae. 42.1. Īnfīnītum est et inmēnsum speciēs īre per singulās atque ipsīs facere prōmptum lībrīs, nūllum esse ā vōbīs deum neque exīstimātum neque crēditum, dē quō <nōn> ambiguās discrepantīsque sententiās opīniōnum mīlle varietātibus prōmpserītis. 2. Sed brevitātis et fastīdiī causā satis haec est dīxisse quae dicta sunt, et est operōsum nimis coacervāre in ūnum multa, cum ex ūnō et ex alterō manifēstum fīat et patet haesitāre, labāre nec quicquam vōs certī dē hīs rēbus quās adseritis dīcere. 3. Nīsī forte dicētis: "Etiamsī persōnāliter ignōrāmus quī sunt Larēs, quī sunt novensīlēs, quī Penātēs, esse illōs tamen cōnsēnsiō ipsa vindicat auctōrum et in numerīs caelitum fōrmam suī generis optinēre." 4. - Et quemadmodum poterit an sit deus aliquis scīrī, sī ignōrābitur et nesciētur quid sit, aut postulātiō ipsa beneficiōrum valēre, sī explōrātum nōn erit, nōn certum, quis ad quamque dēbeat cōnsultātiōnem vocārī? 5. Omnīs enim quī quaerit alicuius nūminis impetrāre respōnsum, dēbet necessāriō scīre, cui supplicet, quem implōret, ā quō rēbus auxilia <et> necessitātibus exposcat hūmānīs, maximē cum vōs ipsī et nōn omnēs omnia deōs posse praestāre et dissimillimīs rītibus singulōrum animōs refertis offēnsiōnēsque plācārī. 43.1. Etenim sī hīc ātram, ille albam dēsīderat pellem, huic capite vēlātō, illī sacrificandum est nūdō, dē mātrimōniīs ille cōnsulitur, hic medellās incommoditātibus praestat, interesse nōn potest nihil an sit ille Novensīlis an ille, cum ignōrātiō rērum, personārum cōnfūsiō et deōs [cōgat] offendat et necessāriō piāculum contrahī <cōgat>? 2. Finge enim mē ipsum incommoditātis alicuius et dēclīnandī perīculī causā hōrum cuipiam nūminum supplicāre dīcentem: "Adeste, adestōte dīī Penātēs, tū Apollō tūque Neptūne omniaque haec mala quibus ūror terreor vexor vestrī nūminis āverruncāte clēmentia": - eritne spēs aliqua referendae ab hīs opīs, sī Cerēs Palēs Fortūna, Ioviālis aut Genius, nōn Neptūnus et Apollō Penātēs dīī erunt? 3. Aut sī Curētās prō Laribus invocarō, quōs esse Digitōs Samothracīōs pars vestrōrum adsevērat auctōrum, quemadmodum hīs poterō auxiliātōribus et propitiīs utī, cum neque hīs sua et aliēna illīs inposuerō cognōmina? Usque adeō rēs exigit propriātim deōs scīre, nec ambigere nec dubitāre dē ūnīuscuiusque vī, nōmine, sī aliēnīs rītibus et appellātiōnibus fuerint invocātī, et aurēs habeant strūctās et piāculīs nōs teneant inexpiābilibus obligātōs. 44.1. Quārē sī vōbīs liquet, in sublīmibus palātiīs caelī habitāre, cōnsistere multitūdinem istam quam ēnumerātīs deōrum, in ūnīus prōloquiī fīnibus convenit vōs stāre nec per variās distractōs repugnantēsque sententiās fidem ipsīs rēbus quās struitis dērogāre. 2. Sī Iānus est, Iānus sit, sī Liber est, Liber sit, sī Summānus, Summānus sit: hoc est enim cōnfīdere, hoc tenēre, explōrātae in reī cognitiōne dēfīgī, nōn mōre caecōrum atque errantium dīcere: "Novensīlēs Mūsae sunt, Trebiānī quinimmō dīī sunt, immō novēnārius numerus, subversārum potius vel urbium praesidēs", et in id perīculum perdūcere rēs tantās, ut dum aliōs tollitis et repōnitis aliōs, possit iūre dē cūnctīs an sint ūlla in parte dubitārī. ARNOBIĪ ADVERSVS NĀTIŌNĒS LIBER IV {4417}
1.1. Interrogāre vōs libet ipsōsque ante omnia Rōmānōs, dominōs rērum ac prīncipēs, utrumne exīstimētis Pietātem Concordiam Salūtem Honōrem Virtūtem Fēlīcitātem cēteraque huiusmodī nōmina quibus ārās vidēmus ā vōbīs cum magnificīs exaedificātās dēlūbrīs vim habēre dīvīnam caelīque in regiōnibus dēgere an ita ut adsolet dīcis causā, ex eō quod optāmus et volumus bona ista nōbīs contingere, superōrum retulerītis in cēnsum. 2. Nam sī verba exīstimantēs haec cassa et nūllīus substantiae nōmina dīvīnīs tamen regiōnibus cōnsecrātīs, erit vōbīs videndum, utrumne istud puerīle sit lūdicrum an vestrōrum dē nūminum dēlūsiōne spectāns, quibus coaequātis et adiungitis inānium figmenta verbōrum. 3. Sīn autem ex animī certiōre sententiā deōs esse et haec ratī templīs et pulvīnāribus onerāstis, īnscītiam nostram ut doceātis ōrāmus: Victōria Pāx Aequitās et cētera quae in superiōribus dicta sunt quānam ratiōne, quā viā intellegī possunt dīī esse atque ad superōrum concilium pertinēre?
2.1. Nōs enim, nisi forte commūnem tollitis nōbīs atque ēripitis sēnsum, nihil hōrum sentīmus et cernimus habēre vim nūminis neque in aliquā continērī suī generis fōrma, sed esse virtūtem virī, salūtem salvī, honōrem honōrātī, victōris victōriam, concordīs concordiam, pietātem piī, memoriam memorīs, fēlīciter vērō vīventis ac sine ūllīs offēnsiōnibus fēlīcitātem. 2. Quod ā nōbīs vērissimē dīcī ex contrāriīs prōmptum est oppositiōnibus nōscitāre, īnfēlīcitātē discordia oblīviōne inīquitāte impietāte ignāviā pectoris et valētūdine corporis minus fausta. Ut enim haec accidunt hominumque sunt posita in āctiōnibus, adfectibus fortuitīs, ita quod illīs adversum est ex quālitātibus benigniōribus nōminātur, in aliīs necesse est haereat, ex quibus ita fōrmātīs figūrātiō ista concepta est nōminum.
3.1. Nam quod nōbīs catervās signātōrum aliās indūcitis deōrum, exīstimāre nōn possumus utrumne istud sēriō atque ex reī compertae faciātis fide an fictiōnibus lūdentēs cassīs ingeniōrum lascīviātis flūxū[m]. "Quod abiectīs īnfantibus pepercit lupa nōn mītis, Luperca, inquit, dea est auctōre appellātā Varrōne." - Ex rērum ergō prōventū, nōn ex vī nātūrae dea ista est prōdītat et postquam ferōs morsūs immānīs prohibuit bēlua, et ipsa esse occēpit et ipsīus nōminis significantiam traxitt aut sī fuit iamdūdum dea, priusquam Rōmulus nāscerētur et frāter, cuius fuerit nōminis atque appellātiōnis exprōmite. 2. Praestāna est, ut perhibētis, dicta, quod Quirīnus in iaculī missiōne cūnctōrum praestiterit vīribus: et quod Titō Tatiō, Capitōlīnum capiat <ut> collem viam pandere atque aperīre permissum est, dea Pandā est appellāta vel Pantica. Ante facta et haec ergō numquam fuerant nūmina et nisi Rōmulus tenuisset tēlī trāiectiōne palātium nīque Tarpēiam rūpem rēx Sabīnus potuisset accipere, nūlla esset Pantica, nūlla Praestāna est? Sī et hās dīcitis ante suī causam fuisse cognōminis, quod in priōre quaesītum est capite, cuius et hae fuerint vocāminis indicātē.
4.1. "Pellendōrum hostium dea potēns Pellōnia est." - Quōrumne, nisi molestum est, ēditē. Cōnflīgunt partēs atque inter sē comminus armōrum collātiōne dēcernunt, et haec illī est pars hostīs et illa huic hostīlis: quōs ergō Pellōnia, cum hinc et inde pugnābitur, pellet, aut in grātiam concessūra est quōrum, cum utrīque dēbeat partī suī nōminis vīrēs officium que praestāre? Quod sī utique fēcerit, id est partibus sī utrīsque favōrem ac suffrāgium commodārit, nōminis suī vim perdet, quod partis ūnīus in pulsiōne fōrmātum est. 2. Nīsī forte dicētis: "Rōmānōrum tantum est dea haec et cum sōlīs Quirītibus faciēns gralō tiōsīs semper opitulātiōnibus praestō est." - Esse quidem hoc ita, quod nōminī favēmus, optāmus, at quaestiōnem nōn exiguam rēs habet. 3. Quid enim? Rōmānī deōs possident pecūliārēs, quī aliārum gentium nōn sint? et quemadmodum poterunt dīī esse, sī nōn omnibus quae ubīque sunt gentēs aequābilitātem suī nōminis exhibēbunt? 4. et ubi quaesō iamdūdum Pellōnia haec fuit, cum apud furculās Caudīnās decus pūblicum subiugātum est, cum apud Trasimēnī lacum sanguineī <cū>currere torrentēs, cum Diomēdīs campī Rōmānīs cadāveribus aggerātī sunt, cum mīlle alia vulnera proeliōrum innumerīs acceptā sunt clādibust Dormiēbat, stertēbat; aut quoa vīlia facere cōnsuēta sunt capita, in hostīlia castra dēfūgerat?.
7.1. Etiamne mīlitāris Venus castrēnsibus flāgitiīs praesidet et puerōrum stuprīs? etiamne Perfica ūna est ē populō nūminum, quae obscēnās illās et lūteās voluptātēs ad exitum perficit dulcēdine inoffēnsā prō cēdere? etiamne Pertunda, quae in cubiculīs praestō est virginālem scrobem effodientibus marītīs? etiamne Tūtūnus, cuius inmānibus pudendīs horrentīque fascinō vestrās inequitāre mātrōnās et auspicābile dūcitis et optātis? 2. Quodsī minimē vōs admovent ad intellēctum vēritātis rēs ipsae, nec ex ipsīs saltem potestis nōminibus nōscere inānissimae superstitiōnis figmenta haec esse et falsōrum imāginātiōnēs deōrum? 3. "Putātiōnibus arborum Putā, inquitis, praestō est, rēbus petendīs Peta, deus nemorum Nemestrīnus est, Patellāna nūmen est et Patella, ex quibus ūna est patefactīs, patefaciendīs rēbus alterā praestitūta. 4. Nōdūtīs dīcitur deus, quī ad nōdōs perdūcit rēs satās, et quae praeest frūgibus terendīs, Noduterensīs: ab errōribus viārum dea + Vpibilia līberat, in tūtēlā sunt Orbōnae orbātī līberīs parentēs, in Nēniae, quibus extrēma sunt tempora. Nam quae dūrat et solidat īnfantibus parvīs ossa Ossipagō ipsa memorātur, Mellōnia dea est pollēns potēnsque in apibus, mellīs cūrāns cūstōdiēns que dulcēdinem.".
8.1. - Dīcite, ō quaesō, ita ut vōbīs propitiae faveant Peta Puta Patellā, sī omnīnō nōn essent apēs ūllae in terrīs, aut sī exos <genus> hūmānum velut quīdam vermiculī nāscerēmur, dea Mellōnia nōn esset aut Ossipagō solidātrīx ossuum nōmen proprium nōn habēret? 2. Etenim quaerō et rogitō, utrumne vōbīs videantur antīquiōrēs dīī esse nātūra tempore vetustāte an hominēs, an apēs frūgēs virgulta et cētera? 3. Dubitābit hominum nēmō quīn innumerīs dicātīs "deōs aetātibus, saeculīs cūncta quaecumque sunt anteīre." - Quod sī habet sē ita, quī fierī per rērum nātūram potest, ut ex rēbus posteā prōcreātīs acciperent nōmina ea quae sunt priōra temporibus aut tūtēlās sortīrentur eārum dīī rērum quae nōndum essent genitae et in ūsum mortālibus adtribūtae? 4. An numquid "iamdūdum sine nōminibus dīī erant, et postquam rēs nāscī terrīsque inesse coepērunt, hīs ā vōbīs dignātī sunt signīs atque appellātiōnibus nuncupārī?" 5. - Et unde scīre potuistis quae nōmina singulīs inderētis, cum esse illōs ignōrārētis omnīnō autinesse potentiās hīs certās, cum esset vōbīs similiter nescium quisnam eōrum quid posset et cui reī dēbēret prō suī nūminis potestāte praepōnī?.
9.1. "Quid ergō, inquitis, hōs deōs nusquam esse gentium iūdicātīs et falsīs opīnātiōnibus cōnstitūtōs?" - Nōn istud nōs sōlī, sed vēritās ipsa dīcit et ratiō et ille commūnīs quī est cūnctīs in mortālibus sēnsūs. 2. Quī est enim quī crēdat esse deōs Lucriōs et lucrōrum cōnsecūtiōnibus praesidēre, cum ex turpibus causīs frequentissimē veniant et aliōrum semper ex dispendiīs cōnstent? quis Libentīnam, quis + Burnum libīdinum superesse tūtēlīs, quās iubet sapientia fugere et quās mīlle per speciēs propudiōsa expeeritur et exercet obscēnitās? 3. quis Līmentīnum, quis Līmam cūstōdiam līminum gerere et iānitōrum officia sustinēre, cum fānōrum <līmina> cotīdiē videāmus et prīvātārum domōrum convellī et subruī nec sine hīs esse flāgitiōsōs ad lupānāria commeātust quis cūrātōrēs oblīquitātum Līmōs, quis Sāturnum praesidem satiōnis, quis Montīnum montium, quis sēgnium Murcidam? quis ad extrēmum deam Pecūniam esse crēdat, quam velut maximum nūmen vestrae indicant litterae dōnāre ānulōs aureōs, loca in lūdīs atque in spectāculīs priōra, honōrum suggestūs summōs, amplitūdinem magistrātūs, et quod maximē pigrī ament, sēcūrum per opulentiās ōtium.. 13.1. Aut sī haec accipere reī novitāte rennuītīs, unde vōbīs est scīre an sit ūnus aliquis quī succēdat prō omnibus quōs invocātīs partibusque sē cūnctīs locōrum dīvīsiōnumque suppōnēns multōrum vōbīs speciem dīvōrum praebeat et potestātum? 2. "Quisnam iste est ūnus?" interrogābit<is> forte. - Possumus īnstitūtī vērīs auctōribus dīcere, sed nē nōbīs fidem habēre nōlītis, Aegyptiōs Persās Indōs Chaldaeōs Armeniōs interroge<tis> omnēsque illōs aliōs, quī [in] interiōribus vīdērunt et cognōvērunt haec artibus: iam profectō discētis, quisnam sit deus ūnus vel sub eō quī plūrimī, quī deōs sē fingant et hūmānī generis inprūdentiam lūdant. 3. Iamdūdum nōs pudet ad eum locum venīre, in quō rīsum tenēre nōn possunt nōn tantum puerculī et procācēs, vērum etiam sēriī atque in maris tetricī asperitāte dūrātī. 4. Nam cum ā doctōribus omnēs nostrīs īnsinuātum accēperīmus et trāditum, in dēclīnātiōnibus deōrum plūrātīvōs numerōs nōn esse, quod essent dīī singulī, nec commūniter īre per plūrimōs ūnīuscuiusque nōminis proprietās quīret, immemorēs vōs factī et puerīlium disciplīnārum recordātiōne compositā et conplūrēs subditīs vocābulīs īsdem deōs et cum sitīs aliās in eōrum numerō restrictiōrēs, multiplicēs eōs rūrsus cognōminum societāte fēcistis: quam quidem ōlim partem iūdiciī ācris virī atque ingeniō perspicācī tam sermōne Italō explicuēre quam Graecō. 5. Et dare nōbīs conpendium potuisset rēs ista, sī nōn et aliquōs vidērēmus litterārum esse istārum expertēs, et īnstitūtus ā nōbīs sermō nōs quoque conpelleret nōnnihil dē hīs rēbus quamvīs ab illīs sūmptum commemorātumque dēprōmere. . 14.1. Aiunt igitur theologī vestrī [Cic. nat. deor. 3, 21.53] et vetustātis absconditae conditōrēs, trīs in rērum nātūra Iovēs esse, ex quibus ūnus Aethere sit patre prōgenitus, alter Caelō, tertius vērō Sāturnō, apud īnsulam ārētam et sepultūrae trāditus et prōcreātus: quīnque Sōlēs et Mercuriōs quīnque, ex quibus, ut referunt, Sōl prīmus Iovis fīlius dīcitur et Aetheris habētur nepōs, secundus aequē Iovis et Hyperiōna prōditūs genetrīce, tertius Vulcānō, nōn Lemniō, set Nīlī quī fuerit fīlius, quārtus Iālysī pater, quem Rhodī peperit hērōicīs temporibus Acanthō, quīntus Scythicī rēgis et versipellis habētur Circae. 2. Nam Mercurius prīmus, quī in Proserpinam dīcitur genitālibus adhinnīvisse subrēctīs, suprēmī prōgeniēs Caelī est, sub terrā est alter, Trophōnius quī esse iactātur, Maiā tertius mātre et Iove prōcreātus sed tertiō, quārtus subolēs Nīlī est, cuius nōmen Aegyptiā gēns horret et reverētur exprōmere, quīntus Argī est interēmptor, fugitīvus atque exul et prōditor apud Aegyptum litterārum. 3. Sed et Minervae, inquiunt, sīcut Sōlēs et Mercuriī quīnque sunt, ex quibus prīma nōn virgō sed ex Vulcānō Apollinis procreatrīx, Nīlī altera prōlēs et quae esse perhibētur Aegyptiā, stirps Sāturnī tertia est et quae ūsum excōgitāvit armōrum, Iovis quārta prōgeniēs quam Messēniī Coryphāsiam nuncupant, et quae Pallantem occīdit patrem incestōrum adpetītōrem est quīnta. . 15.1. Ac nē longum videātur et nimium, minūtātim velle capita īre per singula, aiunt īdem theologī, quattuor esse Vulcānōs et trīs Diānās, Aesculāpiōs totidem et Dionȳsōs quīnque, ter bīnōs Herculēs et quattuor Venerēs, tria genera Castorum totidemque Mūsārum, pinnātōrum Cupīdinum trīgās et quadrīgās Apollinārium nōminum, quōrum similiter genitōrēs, similiter mātrēs, loca quibus nātī sunt indicant et orīginem singulōrum suīs cum prōsāpiīs mōnstrant. 2. Quod sī vērum et certum est et ex reī cognitae adsevērātiōne mōnstrātur, aut omnēs dīī nōn sunt, quoniam plūrēs sub eōdem nōmine, quemadmodum accēpimus, esse nōn possunt, aut sī aliquis ex hīs est, ignōrābitur et nesciētur, quia sit cōnsimilium nōminum cōnfūsiōne caecātus. Atque ita per vōs ipsōs, quamvīs fierī nōlītis, efficitur ut haesitet religiō conturbāta neque habeat fīnem certum, in quem dīrigere sē possit et nūllīs ēlūsa ambiguitātis errōribus. . 16.1. Fingite nōs enim vel auctōritāte commōtōs vel violentia terrōris vestrī indūxisse in animum Minervam verbī causā sacrīs vōbīs sollemnibus et rītū velle adōrāre volgātō: r<es> sī cum dīvīnās apparāmus adgredī atque ārīs flammantibus sua reddere cōnstitūta, Minervae omnēs advolent ac dē istīus nōminis possessiōne certantēs poscant sibi singulae apparātum illum sacrōrum reddī: quid in mediō faciēmus nōs animal tenue vel in partēs quās potius piī mūneris officia trānsferēmus? 2. Dīcet enim forsitan prīma illa quam dīximus: "Meum nōmen est Minervae, meum nūmen, quae Apollinem genuī, quae Diānam et ex meī uterī fētū caelum nūminibus auxī et deōrum numerum multiplicāvī." "Immō, inquiet quīnta Minerva, tū, tūn' es? quae marīta et puerpera totiēns castitātis pūrae inminūta es sānctitāte? nōnne vidēs in Capitōliīs omnibus virginālīs esse speciēs Minervārum et <in>nūptārum hīs fōrmās ab artificibus cūnctīs darī? Dēsiste igitur nōmen iūris tibi adscīscere nōn tuī. Nam Minervam mē esse genitōre ex Pallante prōcreātam testīs omnīs est poētārum chorus, quī Palladem mē nuncupat dērīvātō ā patre cognōmine." 3. "Quid dīcis, inquiet secunda haec audiēns, ergōne Minervium nōmen tū ferēs parricīda petulāns et ex amōris incestī contāminātiōne pollūtā, quae dum tē fūcīs atque artibus excolis meretrīciīs, etiam patris in tē mentem furiālibus plēnam cupiditātibus excitāstī? Perge igitur, aliud tibi quaere signum; nam mea rēs ista est, quam Nīlus maximus flūminum aquīs generāvit ex liquidīs et in virgineōs habitūs rōris concrētiōne condūxit. Quodsī fidem inquīris factī, Aegyptiōs et ego testēs dabō, quōrum <sum> Neith lingua, Platōnis testificante Tīmaeō" [Pl. Tim. 21 ē]. 4. - Quid deinde arbitrāmur fore? dēsistetne et illa Minervam sē dīcere, cui Coryphāsiae nōmen est vel ex Coryphae mātris signō vel quod ex vertice summō Iovis parmam ferēns ēmicuit atque armōrum accīncta terrōribus? aut illam, quae tertia est, cessūram patienter nōmine? et nōn dictīs tālibus habitūram ratiōnem suī et prīmārum adrogantiam refūtātūram: "Itane tū audēs maiestātem tibi meī nōminis ūsūrpāre, sī vērum, ex caenō et ex gurgitibus prōdita coāgulātaque līmōsīs? aut tibi tū aliēnam dignitātem adsūmis deae, quae dē vertice prōcreātam mentīris tē Iovis et ratiōnem tē esse mortālibus ineptissimīs suādēs? 5. ex capite <Iūpiter> conceptōs fīliōs prōcreat? et ut arma quae gestās prōcūdī possint et fabricārī, in verticis ipsīus cavō officīna fabrīlis fuit, incūdēs malleī fornācēs follēs carbōnēs et forficcēs? At sī vērum est quod adsevērās, ratiōnem tē esse, dēsiste tibi nōmen id quod meum est vindicāre: nam quam dīcis ratiō nōn est speciēs nūminis certa sed obscūrārum intellegentia causārum." 6. Sī ergō, ut dīximus, officia nōbīs adeuntibus religiōsa Minervae adsint quīnque ac dē huius nōminis proprietāte rixantēs sibi quaeque dēsīderet aut tūris suffīmenta lībārī aut ex paterīs aureīs īnferia vīna dēfundī, quō disceptātōre, quō iūdice contrōversiās tollēmus tantās? aut quis quaesītor, quis arbiter cervīcibus tantīs erit, quī inter persōnās huiusmodī aut vindiciās iūstās dare aut sacrāmenta cōnētur prōnūntiāre nōn iūsta? nōnne potius ībit domum sēsēque abstinēns ab negōtiīs tālibus tūtius esse arbitrābitur nihil hōrum contingere, nē aut ūnī dandō quod omnium est inimīcās ecficiat cēterās aut stultitiae crīmen incurrat, sī id attribuat cūnctīs quod esse oportēbat ūnīus?. 20.1. At vērō vōs contrā maiestātis inmemorēs et sublīmitātis tantae eās illīs adiungitis nātīvitātēs ortūsque eōs adscrībitis quōs ingeniīs lautiōribus hominēs et execrātiōnī habeant et horrōrī. 2. "Ex Ōpe, inquitis, mātre et ex genitōre Sāturnō cum suīs est gnātus Diespiter frātribus." - Uxōrēs enim dīī habent atque in coniugālia foedera condiciōnibus veniunt ante quaesītīs? ūsū farreō coēmptiōne geniālis lectulī sacrāmenta condīcunt? habent spērātās, habent pactās, habent interpositīs stipulātiōnibus spōnsās? 3. Et quid dē ipsīs coniūnctiōnibus loquimur, quandō <audētis> et quōsdam nūptiās celebrāsse et fēstās habuisse frequentiās dīcere et lūsisse in hīs deās et, quod participēs [et quid] fescennīnōrum nōn essent, perturbāsse discordiīs omnia et hūmānō<rum> in posterum genus exitiōrum sēvisse discrīmina?. 21.1. "Sed in cēterīs forsitan minus huius turpitūdinis foeditās." - Ergōne ille rēctor polī, pater deōrum et hominum, superciliī nūtū tōtum mōtāns et tremefaciēns caelum, exī virō concrētus et fēmina est, et nisi ambō <sē>sexus in obscēnās dissolverent cōpulātīs corporibus voluptātēs, Iuppiter ille maximus nōn esset, et usque ad hōs diēs et rēgem nūmina nōn habērent et caelum sine dominō stāret? 2. Et quid Iovem mīrāmur ex fēminae effūsum dictitāre vōs alvō, quandō auctōrēs vestrī et nūtrīcem habuisse cōnscrībunt et ex aliēnī ūberis alimōnia mō trāditam retinuisse vītam? Quid dīcitis ō virī? Ergōne, iterum dīcam, tonāns fulgēns et fulmināns et nūbila terribilia condūcēns sūxit fluenta mammārum, vāgītum ēdidit, rēpsit atque ut flētum expōneret ineptissimē tractum, crepitāculīs obticuit audītīs et ad somnōs inductus est in mollissimīs cūnīs iacēns et vōcibus dēlēnītus īnfrāctīs? 3. Ō deōrum adsertiō religiōsa, ō amplitūdinis metuendae venerābilem mōnstrāns atque īnsinuāns dignitātem! Sīcine apud vōs, quaesō, supernārum nāscitur ēminentia potestātum, hīs in lūcem prōdeunt generātiōnibus dīī vestrī quibus asinī porcī canēs, quibus inmunda haec omnīs conceptātur et genitur terrēnārum prōluviēs bēstiārum? . 22.1. Nec contentī hōs coetūs gravitātī attribuisse Sāturniae, etiam ipsum rēgem mundī flāgitiōsius lihērōs prōcreāsse quam ipse est nātūs atque ēditūs praedicātis. 2. "Ex Hyperiōnā, inquitis, mātre et ex Iove iaculātōre fulminis Sōl aureus et flagrantissimus nātus est: ex Lātōnā et eōdem arquitenēns Dēlius et silvārum agitātrīx Diāna: ex Lēdā et eōdem [arquitenēns Dēlius et silvārum] <frātrēs quibus> Graecē Dioscōris nōmen est: ex Alcmēnā et eōdem Herculēs ille Thēbānus, quem clāva pellisque tūtāta sunt: ex Semelā atque ipsō Liber, quī Bromius dīcitur et ex femine iterum nātus patris: ex ipsō rūrsus et Maia Mercurius ōre fācundus et gestātor adfābilium colubrārum." 3. - Potest ūlla gravior contumēlia Iovī vestrō īnflīgī aut quicquam est aliud quōs labefactet aut dēstruat deōrum prīncipis auctōritātem, quam quod eum crēditis voluptātibus aliquandō libīdinōsīs vīctum et in fēmineōs appetītūs īnflammātī pectoris incaluisse fervōre? 4. Et quid rēgī Sāturniō mātrimōniīs fuerat cum aliēnīs reī? nōnne illī fuerat satis Iūnō, nec sēdāre impetum cupiditātum in rēgīnā poterat nūminum, cum nōbilitās eam commendāret tanta, faciēs os dignitās et ulnārum niveī marmoreīque candōrēs? An uxōre contentus llaud ūnā concubīnīs, pelīcibus atque amīculīs dēlectātus inpatientiam suam spargēbat passim, ut babaecālī adolēscentēs solent, salāx deus, et cānus ex īnfīnītīs corporibus flaccēscentium voluptātum restituēbat ārdōrem? 5. Quid dīcitis ō impiī vel quās dē vestrō Iove opīniōnum cōnfingitis foeditātēs? Ita nōn animadvertitis, nōn vidētis, cuius eum notētis probrī? cuius crīminis cōnstituātis auctōrem? vel quās in eum lābēs flāgitiōrum, quantās coacervētis īnfāmiās?. 23.1. Ad libīdinem hominēs prōnī atque ad voluptātum blanditiās nātūrae īnfirmitāte prōclīvēs adulteria tamen lēgibus vindicant et capitālibus adficiunt eōs poenīs quōs in aliēna comprehenderint foedera geniālīs sē lectulī expugnātiōne iēcisse. 2. Subsessōris et adulterī persōna cuius esset turpitūdinis, notae cuius, regn<at>ōrum maximus nesciēbat, et speculātor ille, ut fāma est, bene meritōrum ac pessimē, quidnam decēret sē velle ratiōnibus pectoris nōn perspiciēbat āmissīs. 3. Et tolerārī forsitan maletractātiō haec posset, sī eum saltem personīs coniungerētis conpāribus, et adulter ā vōbīs immortālium cōnstituerētur deārum. In hūmānīs vērō corporibus quidnam, quaesō, inerat pulchritūdinis, quid decōris, quod inrītāre, quod flectere oculōs posset in sē Iovis? cutēs vīscera pītuīta atque omnis illa prōluviēs intestīnōrum sub involūcrīs cōnstitūtā, quam nōn modo Lyncēus ille penetrābilī aciē possit horrēscere, vērum etiam quīvīs alter sōla vel cōgitātiōne vītāre. 4. Ō ēgregia mercēs culpae, ō digna et pretiōsa dulcēdō, propter quam Iuppiter maximus cycnus fieret et taurus et candidōrum prōcreātor ōvōrum.. 24.1. Sī aperīre oculōs mentis et vēritātem propriam intuērī sine ūllā vultis grātificātiōne prīvātā, miseriārum omnium causās, quibus genus ut dīcitis iamdūdum <ad> flīctātur hūmānum, ex huiusmodī repperiētis opīnātiōnibus fluere quās habētis antīquitus dē dīīs vestrīs et quās in melius refōrmāre ante oculōs positā vēritāte rennuītīs. 2. Nam nōs quidem quidnam dē illīs aliquandō aut inconveniēns sēnsimus aut cōnscrīptiōnibus ēdidimus indecōrīs, ut in invidiam iaciantur nostram labōrēs generis hūmānī et commoditātēs quibus vīvitur imminūtae? 3. Numquid ā nōbīs dīcitur, ut cicōniās, ut palumbēs ex ōvīs esse prōgenitōs quōsdam deōs? numquid ex pelagī spūma et ex Caelī genitālibus amputātīs Cytherēiae Veneris concrētum coaluisse candōrem? numquid parricīdiī causā vīnctum esse Sāturnum et abluī diēbus stātis, vinculōrum ob ponderibus et levārī? numquid beneficiō Cūrētum ab interitū servātum Iovem? numquid expulisse rēgnō patrem et aliēnī iūris imperium violentiā et fraude tenuisse? numquid pulsum ā nōbīs senem Italōrum dēlituisse in fīnibus, et quod tūtus fuisset ā fīliō, nōmen Latiō inposuisse prō mūnere? 4. numquid incestās nūptiās cum sorōre Iovem ipsum dīcimus fēcisse nōs, aut invītātum ad iūs mēnsae prō suillīs vīsceribus prōlem nescium Lycāoniam prānsitāsse? numquid alterō claudum pede apud īnsulam Lemnum fabrīlia opera exercuisse Vulcānum? numquid cupīdinis atque avāritiae causā, sīcut canit Boeōtius Pindarus [Pith. IĪĪ, 96-105], Aesculāpium fulminis trānsfīxum esse tēlō! numquid Apollinem dītem factum eōs ipsōs rēgēs quōrum gāzīs fuerat locuplētātus et dōnīs ambiguitāte fefellisse respōnsī? 5. numquid fūrem Mercurium pūblicāvimus nōs? nōs esse Lavernam atque cum hōc simul fraudibus praesidēre fūrtīvīs? numquid ex nōbīs Myrtilus est auctor, quī Macarī fīliae Megaclōnis ancillulās profitētur fuisse Mūsās? numquid rege ā Cypriō, cuius nōmen Cinyrās est, dictāvimus meretrīculam Venerem dīvōrum in numerō cōnsecrātam?
25.1. Quis ex reliquiīs Pelopis conpāctum esse Palladium prōdidit? nōn vōs? quis Spartānum fuisse Mārtem? nōn Epicharmus auctor vester? quis in Thrāciae fīnibus prōcreātum? nōn Sophoclēs Atticus cūnctīs cōnsentientibus theātrīs? quis mēnsibus in Arcadiā tribus et decem vīnctum? nōn Melae flūminis fīlius quis eī canēs ab Cāribus, quis ab Scythīs asinōs immolārī? nōn prīncipāliter cum cēterīs Apollodōrus? quis dum geniālibus īnsultat aliēnīs haesisse in laqueīs involūtum? nōn commentāriī vestrī? nōn scaenae? 2. Numquid aliquandō ā nōbīs cōnscrīptum est mercennāriam deōs servitūtem servīsse, ut Herculem Sardibus amōris et petulantiae causā, ut Admētō Apollinem Dēlium, ut Lāomedontī Trōicō Iovis frātrem, ut eīdem sed cum patruō Pythium, ut coniugālia sēcrēta miscentibus Minervam lūminis ministram et lucernārum modulātrīcem? 3. Nōnne ille vester est vātēs, quī Mārtem fēcit et Venerem mortālium manibus vulnerātōs? nōn ex vōbīs Panyassis ūnus est, quī ab Hercule Dītem patrem et rēgīnam memorat sauciātam esse Iūnōnem? nōn virāginem ab Ornytō caesam cruentātam vexātam Polemōnis vestrī indicant scrīpta? nōn ab Hippocoontis līberīs ipsum Sosibius Herculem cruciātum retulisse prōnūntiat et inlātī vulneris et dolōris? 4. Apud īnsulam Crētam sepultūrae esse mandātum Iovem nōbīs ēditum trāditur? in Spartānīs et Lacedaemoniīs fīnibus nōs dīcimus conditōs in cūnīs coalitōs frātrēs? noster ille est auctor, quī Patroclēs Thurius scrīptōrum in titulīs indicātur, quī tumulōs memorat reliquiāsque Sāturniās tellūre in Sicula continērī? Hierōnymus, Plutarchus nostrārum esse partium comprobātur, quī in Oetaeīs verticibus Herculem post morbōrum comitiālium ruīnās dissolūtum in cinerem prōdidit?. 26.1. Nam quid dē illīs amōribus dīcam quibus in fēminās sānctōs incaluisse caelestēs vestrīs prōditum litterīs atque auctōribus continētur? 2. Numquid enim ā nōbīs arguitur rēx maris Amphītrītās EIippothoās Amȳmōnās Menalippās Alcyonās per furiōsae cupiditātis ārdōrem castimōniae virginitāte prīvāsse? 3. numquid Apollō Lātōnius immaculātus ille, castissimus atque pūrus Arsinoās Aethūsās Eypsipylās Marpessās, Zeuxippās et Prothōās, Daphnās et Steropās incōnsultī pectoris adpetīsse fervōribus? 4. numquid senex Sāturnus iamdūdum obsitus canis atque annōrum vetustāte iam fflgidus nostrīs carminibus indicātur ab uxōre in adulteriō comprehēnsus induisse fōrmam ferī et sub pecoris speciē hinnītibus ēvolāvisse iactātis? 5. Iuppiter ipse rēx mundī nōnne ā vōbīs īnfāmis est īsse per innumerās speciēs et petulantis amōris flammam servīlibus obumbrāvisse fallāciīs? 6. numquid ā nōbīs aliquandō cōnscrīptus est, libīdinōsa ut perficeret fūrta, modo esse in aurum versūs, modo in satyrum lūdicrum, in dracōnem, in ālitem, <in> taurum, et quod omnia genera contumēliārum trānsiliat, in formīculam parvulam, ut Clītoris vidēlicet fīliam Myrmidonīs ederet apud Thessalōs mātrem? 7. Quis illum in Alcumēnā novem noctibus fēcit pervigilāsse continuīs? - nōn vōs? Quis in amōribus dēsidem dērelicta caelī statiōne iacuisse? - nōn vōs? 8. Et sānē adiungitis beneficia nōn parva, siquidem vōbīs deus Herculēs nātus est, quī in rēbus huiusmodī patris suī trānsīret exupērāretque virtūtēs. 9. Ille noctibus vix: novem ūnam potuit prōlem extundere concinnāre conpingere, at Herculēs sānctus deus gnātās quīnquāgintā dē Thestiō nocte ūna perdocuit et nōmen virginitātis expeōnere et genetrīcum pondera sustinēre. 10. Quid quod nōn contentī fēmineī generis adtribuisse dīīs cūrās etiam sexūs adiungitis adamātōs ab hīs marēs? Hȳlam nesciō quis dīligit, Hyacinthō est alius occupātus, ille Pelopis dēsīderiīs flagrat, hic in Chrȳsippum suspīrat ārdentius, Catamītus rapitur dēliciārum futūrus et pōculōrum cūstōs, et ut Iovis dīcātur pullus, in partibus Fabius adūritur mollibus obsignātur que postīcīs.. 28.1. Ubi enim nūptiae mātrimōnia puerperia nūtrīcēs artificia dēbilitātēs, ubi statūs capitis et condiciō servitūtis, ubi vulnerā caedēs cruor, ubi amōrēs dēsīderia voluptātēs, ubi omnīs animōrum adfectiō ab inquiētīs perturbātiōnibus veniēns, necesse est dīvīnum nihil istīc esse, nec quod proprium cadūcī est generis et terrēnae fragilitātis praestantiōrī posse adhaerēre nātūrae. 2. Quis est enim quī crēdat, sī modo agnōscit ac percipit vīs istīus potentiae quae sit, aut genitābilēs habuisse partēs deum et abscisīōne foedissima prīvātum hīs esse, aut ex sē prōditās aliquandō intercēpisse prōlēs et vinculōrum coercitum poenīs, aut cum patre quōdammodo cōnseruisse bella cīvīlia et cum iūre abstinuisse rēgālī, aut exterritum minōris metū vertisse exuperātum terga et tamquam fugitīvum et exulem in summōtīs dēlituisse sēcrētīs? 3. quis est, inquam, quī crēdat ad hūmānās adcubuisse deum mēnsās, interēmptum avāritiae causā, fefellisse supplicēs ambiguitāte respōnsī, praecellere in fūr lstōrum dolīs, adulterāsse servīsse vulnerātum esse etadāmāsse et per omnēs libīdinum fōrmās incestārum cupiditātum circumēgisse pellāciam? 4. Atquīn omnia vōs ista et fuisse et inesse in dīīs adsevērātis vestrīs, neque ūllam praetermittitī? speciem vitiōsitātis maleficiī lāpsus quam nōn in convīcium nūminum opīniōnum petulantiā cōnferātis. 5. Aut igitur vōbīs quaerendī sunt dīī aliī in quōs omnia ista nōn cadant - in quōs enim haec cadunt, hūmānī sunt generis atque terrēnī - aut sī hī sunt tantummodo quōrum nōmina pūblicāstis et mōrēs, opīniōnibus tollitis vestrīs. Mortālia sunt enim quaecumque nārrātis.. 30.1. Sed nōn istam suscēpimus in eō sermōne quem facimus vel operūlam vel voluntātem, ut ostendāmus et pūblicēmus quīnam fuerint hī omnēs. 2. Illud nōbīs prōpositum est, ut quoniam nōs impiōs et inreligiōsōs vocātis, vōs contrā et deōrum contenditis esse cultōrēs, dēmōnstrāre atque in mediō pōnere, ab hominibus magis nūllīs ignōminiōsius eōs tractārī quam vōbīs. 3. Quod sī habēre sē ita ex ipsīs maledictiōnibus prōmptum est, sequitur ut intellegī dēbeat vōs superīs stimulōs indignātiōnum furiālium commovēre, quī tam foedās dē illīs vel audītis vel crēditis vel ignōminiōsās ipsī compingitis fābulās. 4. Nōn enim quī sollicitē relegit et inmaculātās hostiās caedit, quī acervōs tūris dat concremandōs ignī, nūmina cōnsentiendus est colere aut officia solūs religiōnis inplēre. 5. Cultus vērus in pectore est atque opīnātiō dē dīs digna, nec quicquam prōdest inlātiō sanguinis et cruōris, sī crēdās dē hīs ea quae nōn modo sint longē ab eōrum dissita distantiaque nātūrā, vērum etiam lābis et turpitūdinis aliquid et maiestātī eōrum concilient et decōrī.. 32.1. "Sed poētārum, inquiunt, figmenta sunt haec omnia et ad voluptātem compositae lūsiōnēs." - Nōn est quidem crēdibile hominēs minus brūtōs et vetustātis remōtissimae vestīgātōrēs aut nōn eās īnseruisse suīs carminibus fābulās quae in nōtiōnibus hominum super essent atque in auribus collocātae aut ipsōs sibitantum licentiōsī voluisse iūris adscīscere, ut cōnfingerent per stultitiam rēs eās quae nec ab īnsāniā procul essent remōtae et quae illīs ab dīs metum et perīculum possent ab hominibus comparāre. 2. Sed concēdāmus, ut dīcitis, dēfōrmitātum tantārum concinnātōrēs esse atque inventōrēs poētās: immūnēs tamen ab deōrum maletractātiōne nec sīc estis, quī aut tālia cessātis maleficia vindicāre aut nōn lēgibus lātīs et sevēritāte poenārum tantae istīs obviam temeritātī cōnstitūtumque ā vōbīs est nē quis posthāc hominum id quod esset turpitūdinī proximum aut deōrum indignum maiestātibus loquerētur. 3. Quisquis enim patitur peccāre peccantem, is vīrēs sumministrat audāciae, et maiōris contumēliae rēs est falsīs quemquam notāre atque īnsignīre crīminibus quam vēra ingerere atque obiectāre dēlicta. Quod enim sīs dīcī et quod esse tē sentiās, morsum habet minōrem, testimōniō tacitae recognitiōnis īnfrāctum: illud vērō acerbissimē vulnerat quod inūrit innoxiōs et quod decus nōminis atque exīstimātiōnis īnfāmat. 34.1. Sed quid ego neclēctās aliōrum conqueror contumēliās nūminum? 2. Ipse ille Iuppiter, cuius vōs nōmen effārī nōn sine metū decuit et tōtīus corporis concussiōne, amāsiō captus ab uxōre dēscrībitur cōnfitērī culpās suās, et vel<ut> dēmēns ac nescius, quās amīculās coniugī, quās uxōrī anteposuerit pelīcēs, obdūrātus inverēcundia pūblicāre: vōs tālia quī extuō lere prōdigia poētārum esse prīncipēs atque rēgēs dīvīnīs ingeniīs praeditōs, capita esse memorātis sānctissima, tantumque ab officiō religiōnum quās indūcitis ēvolāstis, ut graviōris ponderis sint apud vōs verba quibus <est> caelitum violāta sublīmitās. 3. Ita ergō nōn decuit, sī modo ūllus deōrum esset apud vōs metūs aut sī esse illōs uspiam praesūmptiōnis certissimae cōnfīdentiā crēderētis, rogātiōnibus, plēbis scītis, cōnsultōrum senātus metū intercēdere prohibēre sancīre, nē quis vellet dē dīs passim nisi quod esset plēnum religiōnis effārī? 4. nec ā vōbīs saltem istum meruērunt honōrem, ut quibus expellitis ā vōbīs eīsdem ab hīs lēgibus prōpulsārētis iniūriās? 5. Maiestātis sunt apud vōs reī, quī dē vestrīs sequius obmurmurāverint aliquid rēgibus. 6. Magistrātum in ōrdinem redigere, senātōrem aut convīciō prōsequī suīs esse dēcrēstis perīculōsissimum poenīs. 7. Carmen malum cōnscrībere, quō fāma alterīus coinquinētur et vītā, decemvirālibus scītīs ēvādere nōluistis inpūne, ac nē vestrās aurēs convīciō aliquis petulantiōre pulsāret, dē atrōcibus fōrmulās cōnstituistis iniūriīs. 8. Solī dī sunt apud vōs superī inhonōrātī contemptibilēs vīlēs, in quōs iūs est ā vōbīs datum quae quisque voluerit dīcere, turpitūdinum iacere quās libīdō cōnfīnxerit atque excōgitāverit fōrmās. 9. Et incūriam nōbīs intendēre tam īnfāmium nōn ērubēscitis nūminum, cum sit rēctius multō deōs esse nōn crēdere quam esse illōs tālēs tālī que exīstimātiōne sentīre?. ARNOBIĪ ADVERSVS NĀTIŌNĒS LIBER V {1788} 29.1. Ac nē quis forte ā nōbīs tam impiās arbitrētur cōnfictās rēs esse, Hērāclītō ut testī nōn postulāmus ut crēdat nec mystēriīs volumus quid super tālibus sēnserit ex ipsīus accipiat lēctiōne: tōtam interroget Graeciam, quid sibi velint hī phallī, quōs per rūra, per oppida mōs subrigit et venerātur antīquus, inveniet causās eās esse quās dīcimus: aut sī fuerit puditum vēritātem simpliciter explicāre, quid obscūrāre, quid tegere causam rītūs atque orīginem prōderit, >cum> crīminātiō ipsa religiōnis in rē sit? 2. Quid dīcitis ō gentēs, quid occupātae, quid dēditae templōrum venerātiōnibus nātiōnēs? Ad haecine nōs sacra flammīs exiliīs caedibus atque aliō genere suppliciōrum compellitis et crūdēlitātis metū? Hoscīne nōbīs deōs inportātis īnsinuātīs īnflīgitis, quōrum similēs nec vōs esse neque alium vēlitis quemquam sanguinis vōbīs gradū et iūre familiāritātis adiūnctum? 3. Potestisne impūbibus et praetextātīs vestrīs quās Liber indūxerit pactiōnēs suīs cum amātōribus indicāre? Potestis vestrās nurūs, quinimmō vōbīs mātrimōniō coniugātās ad verēcundiam Baubōnis impellere atque ad pudīcās (lerērīs voluptātēs? 4. Vultis vestrī iuvenēs sciant audiant discant, Iuppiter ipse quālīs in ūnam extiterit atque alteram mātrem? vultis adultae virginēs rōbustīque adhūc patrēs, īdem iste in fīliam qua lūserit arte, cognōscant? vultis germānī iam fervidī atque ex īsdem sēminibus frātrēs eandem rūrsus accipiant concubitūs, lectulōs nōn esse aspernātum sorōris? 5. Ita ergō nōn prōtinus ab huiusmodī fugiendum dīīs longē ac nē inrēpat in animum tam inpūrae religiōnis obscēnitās, audientia tōta claudenda est? 6. Quis est enim mortālium tam pudīcīs mōribus īnstitūtus, quem nōn ad huiusmodī furiās deōrum documenta prōrītent? aut quis suās comprimere cupiditātēs ā cognātīs valeat reverendīs que persōnīs, cum apud superōs sānctum nihil in libīdinum videat cōnfūsiōne servātum? 7. Ubi enim prīmam perfectamque nātūram inter fīnēs cōnstiterit iūstōs cupīdinem suam nōn valuisse frēnāre, cūr nōn in prōmiscuōs adpetītūs effundat sē homō et ingenitā fragilitāte praeceps datus et magisteriō sānctae dīvīnitātis adiūtus? 30.1. Iam dūdum mē fateor reputantem mēcum in animō rērum huiuscemodī mōnstra solitum esse mīrārī, audēre vōs dīcere quemquam ex is atheum inreligiōsum sacrilegum quī deōs esse omnīnō aut negent aut dubitent aut quī eōs hominēs fuisse contendant et potestātis alicuius et meritī causā deōrum in numerum relātōs: cum sī vērum fīat atque habeātur exāmen, nūllōs quam vōs magis huiusmodī pār sit appellātiōnibus nuncupārī, quī sub speciē cultiōnis plūs in eōs ingerātis maledictiōnum et crīminum quam sī apertē hoc facere cōnfessīs maledictiōnibus coinbibissētis. 2. Deōs esse quī dubitat aut esse omnīnō quī negat, quamvīs sequī sententiās inmānēs opīniōnum videātur audācia, sine ūllīus tamen īnsectātiōne persōnae fidem rēbus nōn adcommodat involūtīs: et quī generis adsevērat eōs fuisse terrēnī, quamvīs eōs prīvet sublīmitāte caelitum, subsicīvīs tamen adcumulat laudibus, siquidem illōs dīvīnitātis ad meritum beneficiīs autumat et virtūtum admīrātiōnibus sublevātōs. 31.1. Vōs vērō, quī vindicēs et eōrum contenditis immortālitātis esse propāgātōrēs, ūnum ex hīs quempiam praeteristis, trānsistis vestrīs maledictiōnibus invulnerātum? 2. Aut genus ūllum est probrī tam commūnī exstimatīōne damnābile quod in eōs cōnferre metuerītis vel nōminis saltem auctōritāte tardātī? 3. Quis cadūca et mortālia corpora deōs ēdidit amāsse? - nōn vōs? 4. quis illa fūrta dulcissima in aliēnīs geniālibus perpetrāsse? - nōn vōs? 5. quis cum mātribus līberōs, quis cum suīs virginibus rūrsus patrēs īnfaustōs miscuisse concubitūs? - nōn vōs? 6. quis scītulōs pūsiōnēs atque adultōs venustissimīs līneīs adpetītōs esse incestē? - nōn vōs? 7. quis abscīsōs, quis exolētōs, quis versipellēs, quis fūrēs, quis in vinculīs habitōs, quis in catēnīs, quis dēnique fulminibus adpetītōs, quis vulnerātōs, quis obīsse suprēmōs diēs, sepultūrās etiam meruisse terrēnās? - nōn vōs? 8. Cum igitur ā vōbīs tot et tanta cōnflāta sint deōrum in contumēliās crīmina, audētis obicere nostrī nōminis causa nūminum esse offēnsās mentēs, cum iamdūdum vōs queat īrārum esse tantārum reōs et dīvīnae indignātiōnis auctōrēs? 32.1. "Sed errās, inquit, et lāberis satisque tē esse imperītum, indoctum ac rūsticum ipsa rērum īnsectātiōne dēmōnstrās. 2. Nam istae omnēs historiae, quae tibi turpēs videntur atque ad lābem pertinēre dīvīnam, mystēria in sē continent sāncta, ratiōnēs mīrās atque altās nec quās facile quīvīs possit ingeniī vīvācitāte pernōscere. 3. Neque enim quod scrīptum est atque in prīma est positum verbōrum fronte, id significātur et dīcitur, sed allēgoricīs sēnsibus et subditīvīs intelleguntur omnia illa sēcrētīs. 4. Itaque quī dīcit cum suā concubuit Iuppiter mātre nōn incestās significat aut propudiōsās Veneris conplexiōnēs, sed Iovem prō pluviā, prō tellūre Cererem nōminat. 5. Et quī rūrsus perhibet lascīviās eum exercuisse cum fīliā, nihil dē foedīs voluptātibus loquitur, sed prō imbris nōmine pōnit Iovem, in fīliae significātiōne sēmentem. 6. Sīc et ille quī raptam Dīte ā patre Proserpinam dīcit, nōn ut rēris in turpissimōs adpetītūs virāginem dīcit raptam, sed quia glēbīs occulimus sēmina, īsse sub terrās deam et cum Orcō significat foedera genitālīs conciliāre fētūrae. 7. Cōnsimilī ratiōne et in historiīs cēterīs aliud quidem dīcitur, sed intellegitur aliud, et sub vulgārī simplicitāte sermōnis latet ratiō sēcrēta et altitūdō involūta mystēriī." 33.1. Argūtiae sunt ut appāret atque acūminā haec omnia, quibus fulcīre sollemne est malās in iūdiciīs causās, quinimmō, ut vērius dīcam, sophisticārum disputātiōnum colōrēs, nōn quibus [nōn] vērum sed imāgō et speciēs vērī semper atque umbra conquīritur. 2. Nam quoniam rēctās accipere lēctiōnēs pudet dēdecet indecōrum est, >dēcursum est> in hās partēs, ut alia subicerētur rēs aliī et in speciem decōris turpitūdinis interpretātiō cōgerētur. 3. Sed quid ad nōs istud, an aliī sēnsūs aliaeque sententiae cōnscrīptiōnibus vānīs subsint? Nōbīs enim satis est, quī deōs ā vōbīs scelerātē contendimus impiēque tractārī, quod scrīptum est, quod audītur accipere nec cūrāre in abditō quid sit, cum contumēlia nūminum nōn in obscūra sēnsuum mente sed in verbōrum ēminentium significātiōne teneātur. 4. Ac nē tamen videāmur īnspicere quāle sit istud quod dīcitur nōlle, prīmum illud ā vōbīs, sī modo commodāre patientiam vultis, exquīrimus prīmum: allēgoricō genere vel scrīpta haec esse vel eōdem modo intellegī oportēre, unde est vōbīs cognitum vel unde intimātum? 5. in cōnsilium scrīptōrēs advocāre vōs solent? in eōrum pectoribus latitābātis, cum prō aliīs rēs aliās inter vēritāte captā subdēbant? 6. Deinde sī illī ratiōnis alicuius et religiōnis metū mystēria illa convolvēre tenebrōsā obscūritāte voluērunt, quantum vōbīs audāciae est, ut quod illī nōluērunt vōs vēlitis intellegere, vōs scīre et cūnctōrum substernere nōtiōnī quod illī frūstrā verbīs minus vērum significantibus occulērunt? 34.1. Sed ut vōbīs adsentiāmur in fābulīs hīs omnibus cervās prō Īphigenīīs dīcī, undè tamen vōbīs liquet, cum allēgoriās istās vel explānāre >velītis> vel pandere, eadem vōs interpretārī eademque sentīre quae sub tacitīs cōgitātiōnibus ipsīs ab historicīs sēnsa sunt nec per vōcēs propriās, significātiōnibus sed aliīs explicāta? 2. vōs Iovis et Cereris coitum imbrem dīcitis dictum tellūris in gremium lāpsum: potest alius aliud et argūtius fingere et vērī cum similitūdine suspicārī, potest aliud tertius, potest aliud quārtus atque ut sē tulerint ingeniōrum opīnantium quālitātēs, ita singulae rēs possunt īnfīnītīs interpretātiōnibus expelicārī. 3. Cum enim rēbus occlūsīs omnīs ista quae dīcitur allēgoria sūmātur nec habeat fīnem certum in quō reī quae dīcitur sit fīxa atque immōta sententia, ūnīcuique līberum est in id quō velit adtrahere lēctiōnem et adfirmāre id positum in quod eum sua suspīciō et coniectūra opīnābilis dūxerit. 4. Quod cum ita sē habeat, quī potestis rēs certās rēbus ab dubiīs sūmere atque ūnam adiungere significātiōnem dictō quod per modōs videātis innumerōs expositiōnum varietāte dēducī? 37.1. Īnspiciāmus enim quod dīcitur hōc modō. "In nemore, inquit, Hennēnsī quondam flōrēs Proserpina lēctitābat >virāgō>." - Integrum adhūc istud est et rēcta prōnūntiātiōne prōlātum; nam et nemus et flōrēs quid sint, quid Proserpina, quid virāgō, cūnctīs indubitābiliter nōtum est. 2. "Ēmicuit Summānus ē terrīs currū quadriiugō vectitātus." - Simplex et hoc aequē est; nam quadrīgae, currūs atque Summānus interpretātiōnem dēsīderant nūllam. "Inprōvīsus Proserpinam rapuit et sub terrās sēcum āvēxit." "Sēminis, inquit, abstrūsiō raptiōne in Proserpinae nuncupātur." 3. - Quid accidit, quaesō, ut in aliud subitō converterētur historia, sēmen Proserpina dīcerētur, ut quae virāgō iamdūdum flōrum in lēctiōnibus habēbātur, postquam sublāta et rapta est, significātiōnem coeperit habēre sēmentis? 4. "Iuppiter, inquit, in taurum versus concubitum mātris suae Cereris appetīvit: ut expositum suprā est, nōminibus hīs tellūs et lābēns pluviā nuncupātur." - Lēgem allēgoricam videō tenebrōsīs ambiguitātibus explicātam. "Īrāta Cerēs est et exārsit et arietis prōlēs prō poenā atque ultiōne suscēpit." - Hoc iterum videō commūnibus in prōloquiīs prōmptum; nam et īra et testēs satisfactiō suīs in mōribus et condiciōnibus dicta sunt. Quid ergō hīc accidit, ut ab Iove, quī pluviā, et ab Cerere, quae appellāta est terra, rēs trānsīret ad vērum Iovem atque ad rērum simplicissimam dictiōnem?
38.1. Aut igitur dēbent allēgoricō genere omnia esse scrīpta et posita dēmōnstrandaque ūniversa nōbīs, aut genere istō cōnscrīptum est nihil, quoniam esse quod crēditur t quasi parte ex historiae nōn vidētur. 2. "Allēgoricō genere scrīpta sunt haec omnia." - Minimē istud vidētur certum. " <quā> quaeritis ratiōne, quā causā?" - Quia omne quod gestum est et in alicuius operis ēvidentia cōnstitūtum est conversiōnem nōn potest in allēgoricam dūcī; neque enim potest īnfectum esse quod factum est aut reī gestae nātūrā in aliēnam potest dēgenerāre nātūram. 3. Numquid bellum Īliacum in Sōcraticam vertī condemnātiōnem potest, aut pugna illa Cannēnsīs prōscrīptiō fierī crūdēlitāsque Sullāna? 4. Potest quidem prōscrīptiō, quemadmodum Tullius [Sex.Rosc. 89] lūdit, pugnā dīcī appellārīque Cannēnsīs, sed quae gesta est dūdum, pugna esse nōn potest eadem eademque prōscrīptiō; neque enim quod gestum est potest aliud ut dīxī quam id esse quod gestum est, aut in aliēnam migrāre substantiam id quod in vī propriā atque in suī generis quālitāte dēfīxum est. 41.1. "Anteā mōs fuerat in allēgoricā dictiōne honestissimīs sēnsibus obumbrāre rēs turpēs et foeda prōlātū honestōrum convestīrier dignitāte." 2. - At vērō vōbīs auctōribus per turpitūdinem dīcuntur rēs gravēs et castitāte pollentia obscēnīs commorantur in vōcibus, ut quod ōlim gravitās foedōrum verēcundia contegēbat nunc vīliter turpiter que dīcātur dignōrum ēlocūtiōne mūtātā. 3. "Quod in adulteriō dīcimus Mārtem, inquit, et Venerem Vulcānī esse circumrētītōs arte, cupiditātem dīcimus atque īram vī pressās cōnsiliō que ratiōnis." - Quid enim prohibēbat, quid obstābat, suīs ūnamquamque rem verbīs et suīs significātiōnibus prōmere? 4. Immō quid urguēbat, cum nesciō quid indicāre per commentāriōs et scrīpta voluissēs, nōlle illud intellegī quod indicārēs, sed contrāriās rēs simul ūnā expositiōne suscipere, studium docēre cupientīs et nōlentīs ostendere malignitātem? 5. An deōs adulterōs dīcere perīculum habuit nūllum, prōlātiō cupīdinis atque īrae linguam et os fuerat obscēnō coinquinātūra contāctū? Quod sī utique fieret et allēgoricae caecitātis obumbrātiō tollerētur, et facilis ad discendum rēs esset et deōrum dignitās cōnservārētur inlaesa. 6. Nunc vērō cum dīcitur in Mārtis et in Veneris vīnctiōne vitiōrum esse significāta compressiō, perversissimae rēs duae simul īsdem temporibus fīunt, ut et foedōrum speciēs intellēctum subiciat honestātis et prius animum turpitūdō quam religiōnis alicuius perstringat auctōritās. 45.1. Dā vēram iūdiciī fōrmam, et in illā estis reprehēnsiōnis parte, quod in ūsū sermōnis vestrī Mārtem prō pugnā appellātīs, prō aquīs Neptūnum, Līberum patrem prō vīnō, Cererem prō pāne, Minervam prō stāmine, prō obscēnīs libīdinibus Venerem. 2. Quae est enim ratiō ut cum suīs cēnsērī appellātiōnibus rēs possint, nōminibus cognōminentur deōrum, et ea fīat nūminibus contumēlia quam nec hominēs sustinēmus, sī nostra quis nōmina rēs dūcat atque invertat in frīvolās? "Sed ōrātiō sordida est, verbīs fuerit pollūta sī tālibus." - Verēcundiā at laude condignā! Ērubēscitis pānem et vīnum nōmināre et prō coitū Venerem nōn metuitis dīcere. ARNOBIĪ ADVERSVS NĀTIŌNĒS LĪBER VĪ {3364}
1.1. Nunc quoniam summātim ostendimus, quam impiās dē dīīs vestrīs opīniōnum cōnstituerītis īnfāmiās, equītur ut dē templīs, dē simulācrīs etiam sacrificiīsque dicāmus dēque aliā seriē quae hīs rēbus adnēā est et vīcīnā cōpulātiōne coniūnctā. 2. In hāc enim cōnsuēstis parte crīmen nōbīs maximum impietātis adfīgere, quod neque aedēs sacrās venerātiōnis ad officia cōnstruāmus, nōn deōrum alicuius simulācrum cōnstituāmus aut fōrmam, nōn altāria fabricēmus, nōn ārās, nōn caesōrum sanguinem animantium dēmus, nōn tūra neque frūgēs salsās, nōn dēnique vīnum liquēns paterārum effūsiōnibus īnferāmus. 3. Quae quidem nōs cessāmus nōn ideō vel exaedificāre vel facere, tamquam inpiās gerāmus et scelerōsās mentēs aut aliquem sūmpserīmus temerāria in deōs dēspērātiōne contemptum, sed quod eōs arbitrāmur et crēdimus - sī modo dīī certī sunt et nōminis huius ēminentiā praeditī - honōrum haec genera aut rīsuī habēre sī rīdeant aut indignē perpetī sī mōtibus exasperentur īrārum.
3.1. "Sed templa illīs extruimus nūlla nec eōrum efflgiēs adōrāmus, nōn mactāmus hostiās, nōn tūra ac vīna lībāmus." - Et quid amplius possumus vel honōris eīs attribuere vel dignitātis, quam quod eōs in eā pōnimus parte quā rērum caput ac dominum summum que ipsum rēgem, cui dēbent dī ūna nōbīscum, quod esse sē sentiunt et vītālī in substantiā continērī? 2. Numquid enim dēlūbrīs ut templōrum eum cōnstrūctiōnibus honōrāmus? Numquid eī hostiās caedimus? Numquid aliās rēs damus, quās līberē, profundere nōn est ratiōnis expēnsae sed tractī per cōnsuētūdinem mōris? 3. Etenim plēna dēmentia est, necessitātibus tuīs potentiōra mētīrī et quae tibi sint ūsuī datōribus dīīs dare, et honōrem istum, nōn contumēliam dūcere. Templa igitur, quaerimus, in deōrum quōs ūsus aut in reī cuius necessitātem aut dīcitis esse cōnstrūcta aut esse rūrsus aedificanda cēnsētis? 4. Hiemālia sentiunt frīgora aut sōlibus torrentur aestīvīs, pluviālibus nimbīs perfluuntur, ventōrum eōs aut turbinēs vexant, incursiōnem patī perīclitantur hostīlem ferārum aut rabidōs adpetītūs, ut meritō illōs convēnī;at tēctōrum mūnītiōnibus claudere, saxōrum aut obiectióne tūtārī? 5. Templa enim haec quid sunt? Sī hūmānam īnfirmitātem rogēs, nesciō quid immāne atque amplum: sī deōrum potentiam mētiāris, successus quīdam parvī atque ut vērius ēloquar genus angustissimum cavernārum paupertīnī cordis excōgitātiōne suspēnsum. 6. Quōrum sī quaeris audīre quis prior fuerit īnstitūtor, quis fabricātor, aut Phorōnēus, Aegyptius aut Merops tibi fuisse mōnstrābitur, <aut> ut trādit in Admīrandīs Varrō, Iovis prōgeniēs Aeacus. Sint ergō haec licet aut ex mōlibus marmoreīs strūctā, laqueāribus aut renīdeant aureīs, splendeant hic gemmae et sīdereōs ēvomant variāta interstīnctiōne fulgōrēs: terra sunt haec omnia et ex faece ultimā vīliōris māteriae concrēta. 7. Neque enim sī vōs ea pretiīs cāriōribus penditis, dēlectārī crēdendum est hīs deōs nec recūsāre nec spernere quō minus sē saepiant et eōrum obiectibus coerceantur inclūsī. 8. "Templum, inquit, hoc Mārtis est, hoc Iūnōnis et Veneris, hoc Herculis Apollinis Dītis." - Quid est aliud dīcere, quam domus haec Mārtis est, haec Iūnōnis et Veneris, Apollō hic habitat, in hāc manet Herculēs, illa Summānus? Ita nōn prīma et maxima contumēlia est habitātiōnibus deōs habēre districtōs, tuguriola hīs dare, conclāvia et cellulās fabricārī et eīs exīstimārī necessāriās rēs esse, quae hominibus, fēlibus, quae sunt formīculīs et lacertīs, quae fugācibus, pavidīs atque exiguīs mūribus?
4.1. "Sed nōn, inquit, idcircō adtribuimus dīīs templa tamquam ūmidōs ab hīs imbrēs ventōs pluviās arceāmus aut sōlēs, sed ut eōs possīmus coram et com minus contuērī, adfārī dē proximō et cum praesentibus quōdammodo venerātiōnum conloquia miscēre." 2. - Sub axe enim nūdō et sub aetheriō tegmine invocātī sī fuerint, nihil audiunt, et nisi dē proximō admoveantur hīs precēs, tamquam nihil dīcātur, obstrūctī atque immōbilēs stābunt. 3. Atquīn nōs arbitrāmur omnem deum omnīnō, sī modo nōminis huius vī pollet, ex quācumque mundī parte quod quisque fuerit locūtus, tamquam sī sit praesēns, audīre dēbēre, immō quod quisque concēperit sub obscūrīs et tacitīs sēnsibus, cognitiōne anticipātā praesūmere, atque ut astra sōl lūna, cum suprā terrās meant, omnibus omnīnō cernentibus statim sunt et ubīque praesentēs, ita <ae>que convenit audientiam nūminum nūllī esse clausam linguae semperque esse praesentem, quamvīs ad eam vōcēs regiōnibus ex distantibus cōnfluant. 4. Hoc est enim proprium deōrum, conplēre omnia vī suā, nōn partiliter uspiam sed ubīque esse tōtōs, nōn adesse nōn abesse, nōn cēnātum ad Aethiōpās pergere et post diēs bis sēnōs prīvātum ad domicilium redīre.
5.1. Quod sī ita nōn erit, tollitur omnis spēs opis et erit in dubiō, audiāminī ab dīs necne, sī quandō rēs sacrās caerimōniārum cōnficitis dēbitīs. 2. Cōnstituāmus enim nōscendae reī causā templum nūminis alicuius esse apud Canāriās īnsulās, eiusdem apud ultimam Thylem, eiusdem apud Serās esse, apud furvōs Garamantās et sī quī sunt aliī quōs ab suī nōtitia maria montēs silvae et quadrīnī disterminant cardinēs: sī omnēs ūnō in tempore rēbus dīvīnīs factīs, quod sua quōsque necessitās rogitāre compellit, poscantque dē nūmine, referendī beneficiī quaenam omnibus spēs erit, sī nōn undique ad sē missam vōcem deus exaudiet et erit ūlla longinquitās, quō penetrāre nōn possit auxilium poscentis ōrātiō? 3. Aut enim nūllīs erit in partibus praesēns, sī uspiam poterit aliquandō nōn esse, aut aderit ūnīs tantum, quoniam praebēre commūniter suum nōn potest atque indiscrētus audītum. 4. Atque ita perficitur, ut aut nūllīs deus opitulētur omnīnō, sī occupātus rē aliquā ad audiendās vōcēs nōn quīverit advolāre, aut exaudītī tantummodo ūnī abeant sōlī, nihil ēgerint cēterī.
8.1. Satis igitur ut opīnor ostendimus templa dīīs immortālibus aut ināniter iīs esse cōnstrūcta aut contrā decus et potentiam crēditam contumēliōsīs opīnātiōnibus fabricat? 2. Sequitur ut dē signīs aliquid simulācrīsque dicāmus, quae multa arte conpōnitis et religiōsā observātiōne cūrātīs. 3. Quā in parte sī fidēs est ūlla, cōnstituēre apud nōs ipsōs nūllīs cōnsīderātiōnibus possumus utrumne istud sēriō et cum prōpositō faciātis gravī an rīdendō rēs ipsās puerīlī ālūcinātiōne lūdātis. 4. Sī enim certum est apud vōs deōs esse, quōs rēminī atque in summīs caelī regiōnibus dēgere, quae causa, quae ratiō est, ut simulācra ista fingantur ā vōbīs, cum habeātis rēs certās, quibus precēs possītis effundere et auxilium rēbus in exigentibus postulāre? 5. Sīn autem nōn crēditis aut, ut mediocriter dīcātur, ambigitis, etiam sīc ratiō quaenam est dubiōrum fingere atque īnstituere simulācra et quod esse nōn crēdās ventōsā imitātiōne fōrmāre? 6. An numquid dīcitis forte, praesentiam vōbīs quandam hīs nūminum sub exhibērī simulācrīs, et quia deōs vidēre nōn datum est eōs in solid<ō col>ī et mūnia officiōsa praestārī? 7. Hoc quī dīcit et adserit deōs esse nōn crēdit, nec habēre convincitur suīs religiōnibus fidem cui opus est vidēre quod teneat, nē ināne forte sit quod obscūrum nōn vidētur.
9.1. "Deōs, inquitis, per simulācra venerāmur." - Quid ergō? Sī haec nōn sint, colī sē dīī nesciunt nec inpertīrī ā vōbīs ūllum sibi exīstimābunt honōrem? Per trāmitēs ergō quōsdam et per quaedam fideī commissa, ut dīcitur, vestrās sūmunt atque accipiunt cultiōnēs, et antequam hī sentiant quibus illud dēbētur obsequium, simulācrīs litātīs prius et velut reliquiās quāsdam aliēna ad illōs ex auctōritāte trānsmittitis. 2. Et quid fierī potis est iniūriōsius contumēliōsius dūrius, quam deum alterum scīre et reī alterī supplicāre? opem spērāre dē nūmine et nūllīus sēnsus ad effigiem dēprecārī? Nōnne illud est, quaesō, quod in vulgāribus prōverbiīs dīcitur: "Fabrum caedere cum fēriās fullōnem", et "Cum hominis cōnsilium quaerās, ab asellīs et porculīs agendārum rērum sententiās postulāre"? 10.1. Et unde novissimē scītis, an simulācra haec omnia quae dīs immortālibus vicāriā substitūtiōne fōrmātīs similitūdinem referant habeant que dīvīnam? 2. Potest enim fierī, ut barbātus in caelō sit quī esse ā vōbīs effingitur levis, potest ut senectūte prōvectior cui puerīlem commodātis aetātem, potest ut hīc rāvus sit quī in vēritāte habeat oculōs caesiōs, displōsās ut gestitet nārēs quem esse vōs facitis figūrātisque nāsīcam. 3. Neque enim rēctum est dīcere aut appellāre simulācrum quod nōn parilēs līneās prīncipālī ab ōre trādūcat: quod esse plānum et certum manifēstīs poterit ab rēbus agnōscī. Nam cum omnēs hominēs teretem esse sōlem indubitābilī lūminum contemplātiōne videāmus, os illī vōs hominis et mortālium corporum līniāmenta dōnāstis. 4. Lūna semper in mōtū est et ter dēnās faciēs in restitūtiōne accipit mēnstrua: vōbīs ducibus et figūrātōribus fēmina est, vultū que est ūnō quae per habitūs mīlle eottidiāna īnstabilitāte mūtātur. 5. Intellegimus omnēs ventōs āeris esse fluōrem pulsī et mundānīs ratiōnibus concitātī: per vōs hominum fōrmae sunt būcinārum animantēs tortūs intestīnīs et domesticīs flātibus. Inter deōs vidēmus vestrōs leōnis torvissimam faciem merō oblītam miniō et nōmine Frugiferīō nuncupārī. 6. Sī simulācra haec omnia superōrum sunt imāginēs nūminum, ergō et in caelō habitāre dīcendus est deus tālis, ad cuius fōrmam et speciem simulācrī huius similitūdō dīrēcta est, et vidēlicet ut hīc iste, ita illīc ille sine reliquō corpore persōna est et faciēs sōla, fremebundus hiātibus torvidīs, dīrus sanguineō dē colōre, malum dentibus suīs comprimēns atque ut ōlim fessī canēs unquam ōre dē patulō perpetuitāte prōiciēns. 7. Quod sī utique nōn est, ita ut omnēs exīstimāmus nōn esse, quaenam tanta audācia est fōrmam tibi quam voluerīs fingere ac dīcere esse simulācrum deī quem probāre nōn possīs ūlla esse in parte nātūrae? 11.1. Rīdētis temporibus prīscīs Persās fluviōs coluisse, memoriālia ut indicant scrīpta, īnfōrmem Arabās lapidem, acīnacem Scythiae nātiōnēs, rāmum prō Cīnxiā Thespiōs, lignum Īcariōs prō Diānā indolātum, Pessinuntiōs silicem prō Deum Mātre, prō Mārte Rōmānōs hastam, Varrōnis ut indicant Mūsae, atque, ut Aethlius memorat, ante ūsum disciplīnamque fictōrum pluteum Samiōs prō Iūnōne: et abstinētis ā rīsū, cum prō dīīs immortālibus sigilliolīs hominum et fōrmīs supplicātīs hūmānīs? 2. Quinimmō deōs esse sigillāria ipsa cēnsētis, nec praeter haec quicquam vim crēditis habēre dīvīnam. Quid dīcitis, ō istīs ergōne dīī caelitēs habent aurēs et tempora, cervīcēs occipitium spīnam lumbōs latera poplitēs natēs suffrāginēs tālōs membraque alia cētera, quibus cōnstrūctī nōs sumus et quae prīma in parte paulō plēnius dicta sunt et scrīptō ūberiōre prōlātā? 3. Utinam licēret intrōspicere sēnsūs vestrōs recessūsque ipsōs mentīs, quibus variās volvitis atque inītis obscūrissimās cōgitātiōnēs: repperīrēmus et vōs ipsōs eadem sentīre quae nōs neque aliās gerere super nūminum figūrātiōne sententiās. 4. Sed studiīs facere quid pervicācibus possumus, quid intentantibus gladiōs novāsque excōgitantibus poenās? Minitantēs adseritis mālam scientissimī causam et quod semel sine ratiōne fēcistis, nē videāminī aliquandō nescīsse, dēfenditis meliusque putātis nōn vincī quam cōnfessae cēdere atque adnuere vēritātī. 12.1. Ex huiusmodī causīs illud etiam vōbīs cōnīventibus cōnsecūtum est, ut in deōrum corporibus lascīviae artificum lūderent darentque hīs fōrmās quā,ē cuilibet trīstī possent esse dērīsuī. 2. Itaque Hammōn cum cornibus iam fōrmātur et fingitur arietīnīs, Sāturnus cum obuncā falce cūstōs rūris, ut aliquis rāmōrum luxuriantium tōnsor, cum petasō gnātus Maiae, tamquam viās adgredī praeparet et sōlem pulveremque dēclīnet, Liber membrīs cum mollibus et liquōris fēmineī dissolūtissimus laxitāte, Venus nūda et aperta, tamquam sī illam dicās pūblicāre, divēndere meritōriī corporis fōrmam, cum pilleō Vulcānus et malleō, manū līber sed dexterā et fabrīlī expedītiōne succīnctus, cum plēctrō et fidibus Dēlius, citharistae gestus servāns, cantātūrī et nēniās histriōnis, cum fuscinā rēx maris, tamquam illī pugna sit gladiātōriī obeunda certāminis: neque ūllum est repperīre figmentum alicuius nūminis, quod nōn habitūs certōs ferat fabrōrum ō līberālitāte dōnātōs. 3. Ecce sī aliquis vōbīs nescientibus et ignārīs rēx urbānus et callidus ex foribus suīs Sōlem tollat et in Mercuriī trānsferat sēdem, Mercurium rūrsus arripiat atque in Solīs faciat commigrāre dēlūbrum - uterque enim ā vōbīs glaber atque ōre compingitur levī - det que huic radiōs, Solīs capitī petasioculum superpōnat: quibus modīs internōscere poteritis, utrumne Sōl iste sit an ille Mercurius, cum habitus vōbīs deōs, nōn ōrīs soleat proprietās indicāre? 4. cōnsimilī rūrsus trānslātiōne sī nūdō Iovī cornua dētrahat et Mārtis temporibus adfīgat, Mārtem armīs spoliet et hīs rūrsus circumclūdat Hammōnem: interstīnctiō fierī quae poterit singulōrum, cum quī Iuppiter fuerat idem possit exīstimārī Mārs esse et quī Māvors fuerat subintroīre speciem Iovis possit Hammōnis? 5. Usque adeō lūdus est simulācra ista cōnfingere, nōmina illīs tamquam propria dēdicāre, quibus sī habitum dētrahās, tollātur cognitiō singulōrum, deus prō deō crēdī, alter vidērī prō alterō, immō prō utrōque uterque possit exīstimārī. 13.1. Sed quid ego dīs datās falcēs et fuscinās rīdeō, quid cornua, malleōs et galērōs, cum simulācra quaedam sciam certōrum ferre hominum fōrmās et īnfāmium līniāmenta meretrīcum? 2. Quis est enim quī ignōret Athēniēnsēs illōs Hermās Alcibiadī ad corporis similitūdinem fabricātōs? quis Praxitelēn nescit, Posidippī sī relēgat, ad fōrmam Cratīnae meretrīcis, quam īnfēlīx perditē dīligēbat, os Veneris Gnidiae sollertiārum coēgisse certāmine? 3. Sed sōla est haec Venus, cui dē scortī wltū trānslātīcium decus auctum est? Phrȳna illa Thespiaca, sīcut illī referunt quī negōtia Thespiaca scrīptitārunt, cum in acūmine ipsō esset pulchritūdinis, venustātis et flōris, exemplārium fuisse perhibētur cūnctārum quae in opīniōne sunt Venerum sīve per urbēs Grāiās sīve iste quō flūxit amor tālium cupiditāsque signōrum. 4. Itaque artificēs omnēs ipsīs īsdem quī temporibus extitērunt quibus que prīmās dabat exprimendārum similitūdinum veritās omnī cūrā studiōque certābant fīlum capītīs prōstitūtī Cytherēia in simulācra trādūcere, ārdēbant artificumscita. alterque alterum vincere contentiōsā aemulātiōne quaerēbant, nōn Venus ut augustior fieret sed ut Phrȳna prō Venere stāret. 5. Atque ita perducta est rēs eō ut prō dīīs immortālibus sacra meretrīcibus fierent et īnfēlīx religiō signōrum fabricātiōnibus fallerētur. Inter significēs ille memorātus Phīdiās est prīmus: cum Olympiī fōrmam Iovis mōlīmine operis <is> extulisset inmēnsī, super deī digitō: "PANTARCĒS - īnscrīpsit - PULCHER" - nōmen autem fuerat amātī ab sē puerī atque obscēnā cupiditāte dīlēctī - neque ūllō metū est aut religiōne commōtus deum nōmine prōstibulī nuncupāre, quinimmō exolētō Iovis nūmen simulācrumque sacrāre. 6. Usque adeō lūdus est et puerīlis adfectiō sigillāria ista fōrmāre, adōrāre prōdīs ea, sānctitātibus accumulāre dīvīnīs, cum ipsōs videāmus artificēs in effingendīs hīs lūdere et libīdinum propriārum monumenta sancīre. 7. Quid est enim, sī quaerās, cūr Phīdiās lūdere ac lascīvīre dubitāret, cum ante paululum temporis Iovem ipsum quem fēcerat scīret aurum fuisse, lapidēs atque ossa īnfōrmia disparāta cōnfūsa sēque hōrum omnium congregātōrem atque vīnctōrem, habitus eīs per sē datōs [in] membrōrum similitūdine fabricāta et, quod inter omnia prīmum est, suī esse beneficium mūneris, quod nātus ipse esset atque in rēbus adōrārētur hūmānīs? 20.1. "Et tamen, ō istī, sī apertum vōbīs et liquidum oō est, in signōrum vīsceribus deōs vīvere atque habitāre caelitēs, cūr eōs sub validissimīs clāvibus ingentibusque sub claustrīs, sub repāgulīs, pessulīs aliīsque huiusmodī rēbus cūstōdītis, cōnservātis atque habētis inclūsōs, ac nē forte fūr aliquis aut nocturnus inrēpat latrō, aedituīs mīlle prōtegitis atque excubitōribus mīlle?" 2. Cūr canēs in Capitōliīs pāscitis? cūr ānseribus vīctum alimōniaque praebētis? Quinimmō sī fīditis deōs istīc esse nec ab signīs uspiam simulācrīsque discēdere, permittite illīs cūram suī, reserāta sint semper atque aperta dēlūbra, ac sī quid ā quōpiam temerāriā fuerit fraude subreptum, vim nūminis mōnstrent et sub ipsō fūrtī atque operis nōmine sacrilegōs poenīs convenientibus fīgant. 3. Indigna enim rēs est et potentiam dēstruēns auctōritātem ue, summōrum cūstōdiam nūminum canum sollicitūdinibus crēdere, et cum aliquam quaerās prohibendīs formidinemfuribus, nōn ab ipsīs petere sed in ānserum pōnere et collocāre gingrītibus.
21.1. Antiochum Cȳzicēnum ferunt decem cubitōrum Iovem ex dēlūbrō aureum sustulisse et ex āere bratteolis substituisse fūcātum. Sī in simulācrīs praestosunt atque habitant dīī suīs, quibus negōtiīs Iuppiter, quibus cūrīs fuerat inligātus, quōminus prīvātās persequerētur iniūriās et subpositum sē sibi vīliōre in māteriā vindicāret? 2. Dionȳsius ille sed iūnior, cum vēlāmine aureō spoliāret Iovem et prō illō lāneum subderet, ioculāribus etiam facētiīs lūdēns, cum esse illud in rigōribus algidum, hoc vapōrum, onerōsum illud in aestātibus dīceret, hoc rūrsus sub ārdōribus flābile: ubinam fuerat rēx polī, ut praesentem sē esse formīdine aliqua conprobāret et urbānum scurrulam cruciātibus revocāret ad sēriā? 3. Nam quid Aesculāpiī gravitātem ab eō esse commemorem rīsam? quem cum barbā spoliāret amplissima bonī ponderis et philosophae dēnsitātis, facinus esse dīcēbat indignum, ex Apolline prōcreātum patre levī et glabrō simillimōque inpubērī ita barbātum fīlium fingī, ut in ancipitī relinquātur, uter eōrum pater sit, uter fīlius, immō an sint generis et cognātiōnis ūnīus. 4. Quae cum omnia fierent et cum sacrilegīs praedō inrīsiōnibus loquerētur, sī suberat nūmen in statuā nōminī eius maiestātīque sacrāta, cūr ōrīs contumēliam levigātī et dehonestātī vultūs nōn iūsta et merita persecūtus est ultiōne dēmōnstrāvitque hōc factō et sē esse praesentem et cūstōdiā pertinācī suās aedēs simulācraque tūtārī? 22.1. "Nīsī forte neclegere deōs dicētis haec damna nec putāre esse idōneam causam, propter quam sē exserant et nocentibus poenam violātae religiōnis īnflīgant." 2. - Ergō sī haec ita sunt, nec simulācra ipsī habēre dēsīderant, quae convellī et dīripī perpetiuntur inpūne, immō ē contrāriō perdocent aspernārī sē illa, in quibus sprētōs <sē> ultiōne in aliquā significāre nōn cūrant. 3. Philostephānus in Cypriacīs auctor est, Pygmaliōnem rēgem Cyprī simulācrum Veneris, quod sānctitātis apud Cypriōs et religiōnis habēbātur antīquae, adamāsse ut fēminam mente animā lūmine ratiōnis iūdiciōque caecātīs solitumque dēmentem, tamquam sī uxōria rēs esset, sublevātō in lectulum nūmine cōpulārier amplexibus atque ōre rēsque aliās agere libīdinis vacuae imāginātiōne frūstrābilēs. 4. Cōnsimilī ratiōne Posidippus in eō librō, quem scrīptum super Cnidō indicat superque rēbus eius, adulēscentem haud ignōbilem memorat - sed vocābulum eius obscūrat - correptum amōribus Veneris, propter quam Cnidus in nōmine est, amātōriās et ipsum miscuisse lascīviās cum eiusdem nūminis signō geniālibus ūsum torīs et voluptātum cōnsequentium fīnibus. 5. Ut similiter rūrsum interrogem: "Sī in aere atque in māteriīs cēterīs quibus signa fōrmāta sunt superōrum potentiae delitīscunt: ubinam gentium fuerant ūna atque altera Venerēs, ut inpudīcam patulantiem iuvenum prōpulsārent ab sē longē et contāctūs impiōs cruciābilī coercitiōne pūnīrent? 6. Aut quoniam mītēs et ingeniīs tranquilliōribus deae sunt, quantum fuerat, miserīs furiālia ut restinguerent gaudia mentemque in sānam recreātīs reddūcerent sēnsibus?" 24.1. "In parte hāc eadem illud etiam dīcere simulācrōrum adsertōrēs solent, nōn ignōrāsse antīquōs nihil habēre nūminis signa neque ūllum omnīnō inesse hīs sēnsum, sed propter indomitum atque inperītum vulgus, quae pairs in populīs atque in cīvitātibus maximā est, salūtāriter ea cōnsiliōque fōrmāsse, ut velut quādam speciē obiectā hīs nūminum abicerent asperitātem metū arbitrātīque praesentibus sēsē sub dīs agere facta impia dēputārent et ad hūmāna officia mōrum immūtātiōne trānsīrent: 2. nec propter aliam causam venerābilēs fōrmās aurō eīs argentō que quaesītās, nisi ut adesse vīs quaedam ipsīs in fulgōribus crēderētur, quae nōn oculōrum tantum perstringeret sēnsum, vērum etiam mentēs ipsās augustissimae lūcīs radiātiōnibus territāret." 3. Quod ratiōne cum aliqua vidērētur forsitam dīcī, sī post condita deōrum templa atque īnstitūta simulācra nūllus esset in mundō malus, nūlla omnīnō nēquitia, iūstitiā pāx fidēs mortālium pectora possidēret neque quisquam in terrīs nocēns neque innocēns dīcerētur, scelerōsa opera nescientibus cūnctīs. 4. Nunc vērō cum contrā malīs omnia plēna sint, innocentiae paene interierit nōmen, per mōmenta, per pūnctā exāmina maleficiōrum nova noxiōrum improbitātē pariantur, dīcere quī convenit, ad incutiendās formīdinēs vulgō deōrum īnstitūta simulācra, cum praeter innumerās crīminum et facinorum fōrmās ipsa etiam videāmus templa sacrilegīs violātiōnibus adpetī ab tyrannīs, ab rēgibus, ab latrōnibus et nocturnīs ā fūribus ipsōsque illōs deōs quōs ad metūs faciendōs vetus fīnxit et cōnsecrāvit antīquitās vādere in antra praedōnum cum ipsīs suīs aureīs metuendīsque fulgōribus? 25.1. Quid enim, sī vērum et sine ūllā grātificātiōne perspiciās, signā ista quae dīcunt habent in sē magnum, ut meritō spērārit atque exīstimārit antīquitās cōnspectū in illōrum posse frangī hominum vitia et mōrēs et maleficia temperārī? 2. Falx messōria scīlicet, quae est attribūta Sāturnō, metum fuerat iniectūra mortālibus, vītam vellent ut pācificam dēgere ac malitiōsās abicere voluntātēs, fronte Iānus ancipitī aut dentātā illa quā īnsignītus est clāvis, rīcīniātus Iuppiter atque barbātus, dextrā fōmitem sustinēns perdolātum in fulminis mōrem, Iūnōnius ille caestus, aut mīlitārī sub galeā puellulā delitīscēns, deum Māter <cum> tympanō, cum tībiīs et cum psaltēriīs Mūsae, Mercurius pinnātus, anguiferō nītēns Aesculāpius baculō, Caeres mammīs cum grandibus aut in Līberī dexterā pendēns pōtōrius cantharus, Mulciber fabrīlī cum habitū aut Fortūnā cum cornū pōmīs fīcīs aut frūgibus autumnālibus plēnō, sēmitēctīs femōribus Diānā aut ad libīdinem concitāns Venus nūda, Anubis canīna cum faciē aut genitālibus propriīs īnferior Priāpus. 26.1. Ō speciēs formīdinum dīrae metuendīque terrōrēs, propter quōs genus hominum torpēdine in perpetuā adfīgerētur, nihil mōlīrētur attonitum ab omnīque sē āctū scelerōsō flāgitiōsōque frēnāret: falciculae clāvēs caliandria fōmitēs tālāria baculī tympaniola tībiae psaltēria, mammae prōmptae atque ingentēs, cantharulī forcipēs cornua que pōmifera, nūda corpora fēminārum et verētrōrum magnitūdinēs pūblicātae! 2. Nonne satius fuerat saltitāre, cantāre quam sub titulō gravitātis et sevēritātis obtentū tam frīgida tamque inepta nārrāre simulācra ab antīquīs ad peccāta cohibenda et ad nocentium fōrmāta impiōrumque formīdinēs? 3. Usque adeōne mortālēs saeculī illīus ac temporis corde fuerant vacuī, ratiōnis sēnsūsque nūllīus, ut ab āctiōnibus improbīs tamquam parvulī pūsiōnēs persōnārum mōnstruōsissimā torvitāte, sannīs etiam cōnstringerentur et maniīs? 4. Et unde est in contrārium rēs versa, ut cum tam multa, in cīvitātibus templa sint plēna omnium simulācrīs deōrum, tot lēgibus et generibus suppliciōrum tantīs īrī obviam nequeat multitūdinī noxiōrum neque ūllīs remedīs audācia possit abscīdī, tantōque sē magis maleficia congemināta multiplicent, quantō lēgibus iūdiciīsque contenditur imminuere facta crūdēlia et poenārum coercitiōne sēdāre? 5. Quodsī metus aliquōs īnflīgerent simulācra mortālibus, lēgum lātiō cessāret nec tam dīversae crucēs facinerōsōrum cōnstituerentur audāciae. 6. Nunc vērō quia cōnstitit conprobātumque est rē ipsa inānem esse opīniōnem timōris quī ab signīs dīcātur effluere, ad lēgum dēcursum est sānctiōnēs, ā quibus esset formīdō certissima et iam fīxa cōnstitūtāque damnātiō, quibus dēbent et ipsa simulācra quod incolumia adhūc perstant et honōris alicuius concessiōne mūnīta sunt. ARNOBIĪ ADVERSVS NĀTIŌNĒS LIBER VIĪ {7693}
1.1. "Quid ergō, dīxerit quispiam, sacrificia cēnsētis nūlla esse omnīnō facienda?" - Ut vōbīs nōn nostra, sed Varrōnis vestrī sententiā respondeāmus: "Nūlla." "Quid ita?" "Quia, inquit, dīī vērī neque dēsīderant ea neque dēposcunt, ex āere autem factī, testā, gypsō vel marmore multō minus haec cūrant: carent enim sēnsū; neque ūlla contrahitur, sī ea nōn fēcerīs, culpā, neque ūlla, sī fēcerīs, grātia." 2. - Sententia repperīrī nūlla potest integrior, vērior et quam quīvīs possit, quamvīs ille sit scaevus et difficillimus, occupāre. Quis est enim pectoris tam optūnsī, quī aut rēbus nūllum habentibus sēnsum hostiās caedat et victimās aut eīs exīstimet dandās quī sunt ab hīs longē nātūrā et beātitūdine disiugātī?
3.1. Ergō sī haec ita sunt, prīmum illud ā vōbīs expetimus nōscere, quae sit causa, quae ratiō, sacrificia ut ista faciātis, quid deinde ea hoc lucrī ad deōs ipsōs perveniat atque in eōrum commoditāte subsīdat. 2. Quicquid enim geritur, dēbet habēre causam suī neque ita esse ab ratiōne sēiūnctum, ut in operibus gerātur cassis et in vacuīs lūdat inānitātis errōribus. 3. Numquid forte dīī caelestēs aluntur hīs sacrīs et ad eōrum conpāginem retinendam nōnnūllius opus est suffectiōne māteriae? 4. Et quis ita est hominum deus prōrsus quī sit ignōrāns, ut eōs exīstimet continērī alicuius alimōniī genere et cibī esse mūnus quod eōs faciat vīvere et inmēnsa in perpetuitāte dūrāre? 5. Quicquid enim causīs et rēbus fulcītur extrāneīs, necesse est esse mortāle et habēre ad perīculum viam prōnam, ubi aliquid coeperit dēesse quō vīvitur. 6. Tum quod ex hīs rēbus quae admoventur altāribus nihil vidēmus accēdere atque ad nūminum substantiās pervenīre. 7. Aut enim thūs datur et liquefactum carbōnibus disperit, aut animālis est hostia et ab canibus abligūrrītur sanguis, aut sī aliquod viscus ārīs fuerit trāditum, ratiōne ārdēscit parī et dissolūtum in cinerem lābitur. 8. Nīsī forte hostiārum deus animās dēvorat aut ex ārīs ārdentibus nīdōrem cōnsectātur et fūmōs, pāsciturque dē cnīsīs, quās ēvomunt ārdentia vīscera adhūc ūda dē sanguine et priōribus ūmecta dē sūcīs. 9. Sed sī deus ut dīcitur nūllīus est corporis omnīque est incontiguus tāctū, quī fierī potis est, ut corporālibus rēbus nūtriātur incorporeum, quod mortāle est ut inmortāle sustineat subdatque salūtem reī quam contingere nequeat et mōtus subministrāre vītālis? Cessat ergō ut appāret sacrōrum hīc ratiō, neque dīcī ā quōpiam potis est eā causā sacrificia celebrārī, quod alantur hīs nūmina et eōrum sustineantur ē pāstū.
4.1. Numquid, sī forte hoc nōn est, voluptātis alicuius animī que ut dīcitur causā caeduntur dīīs hostiae et succēnsīs adiciuntur altāribus? 2. Et quisquam est hominum quī deōs sibi persuādeat voluptātum diffūsiōne mollēscere, gestīre in libīdinis gaudium et velut animal vīle blandīs sēnsibus afficī et dulcēdinis lābilis volucrī tītillātiōne mulcērī? 3. Quod enim voluptāte dissolvitur, id contrāria necesse est trīstitia contrahātur, nec immūne existere ab ānxietāte maerōris quod laetitiā trepidat et levitātibus extollitur gaudiōrum. 4. Utrōque autem affectū dēbent esse dīī līberī, sī eōs esse perpetuōs et mortālium volumus fragilitāte prīvātōs. 5. Quid quod omnis voluptās quasi quaedam est adūlātiō corporis nōtīsque illīs sēnsibus adsūmitur quīnque: quam sī superī sentiunt, et eōrum necesse est sint participēs corporum, per quae via est sēnsibus et accipiendīs voluptātibus iānuā. 6. Postrēmō quod gaudium est innoxiōrum animantium mactātiōne laetārī, miserābilis saepe exaudīre mūgītūs, rīvōs sanguinis cernere, animās cum cruōre fugientēs patefactīsque sēcrētīs prōvolvier intestīna cum stercore et ex residuō spīritū exultantia adhūc corda tremibundīs que palpitantēs in vīsceribus vēnās? 7. Sēmiferī nōs hominēs, quinimmō, apertius ut prōnūntiēmus quod est vērius atque aptius dictū, ferī, quōs īnfēlīx necessitās et malus ūsus ēdocuit cibōs ea hīs carpere, miserātiōne interdum commovēmur illōrum, arguimus nōs ipsī penitusque rē vīsa atque īnspecta damnāmus, quod hūmānitātis iūre dēpositō nātūrālis initiī cōnsortia rūperimus. 8. Deōs aliquis crēdet piōs beneficōs mītēs caede pecorum dēlectārī diffundīque laetitia, sī quandō sub hīs concidunt et spīritum miserābiliter pōnunt? Et voluptātis ergō ut cernimus nūlla est in sacrificiīs causa nec cūr fīant ratiō est, quoniam nec est ūlla, ac sī forte est aliquā, in deōs eam cadere nūllā posse ratiōne mōnstrātum est.
5.1. Sequitur ut illam quoque īnspiciāmus partem, quam iactārī audīmus vulgō et populārī in persuāsiōne versārī: sacrificia superīs ea fierī dīīs causā, ut īrās atque animōs pōnant reddanturque mītēs et placidī fervidōrum pectorum indignātiōne sēdātā. 2. At sī dēfīnītiōnem teneāmus illam, quam pertināciter meminisse convenit nōs semper, ūniversōs animōrum adfectūs ignōtōs dīīs esse, cōnsectāneum est crēdere numquam deōs īrāscī, quinimmō nūllum adfectum magis esse ab hīs longē quam quī ferīs et bēluīs proximus turbat tempestātibus patientēs et ad perīculum interitiōnis indūcit. 3. Quicquid enim vexātur reī alicuius ē mōtū, passibile esse cōnstat et fragile: quod passiōnī fragilitātīque subiectum est, id necesse est esse mortāle: īra autem vexat et patientēs sē solvit: ergō esse mortāle dīcendum est quod passiōnibus subiectum est īrae. 4. Atquīn deōs scīmus esse oportēre perpetuōs et nātūram inmortālitātis tenēre: quod sī cōnstat et liquidum est, īra ab hīs longē et ab eōrum condiciōne disiūnctā est. Nūllīs ergō ratiōnibus convenit id in superīs velle plācāre quod posse nōn videās in eōrum beātitūdinem convenīre.
6.1. Sed concēdāmus, ut vultis, perturbātiōnem huiusmodī familiārem dīīs esse plācandīque eius causā rēs dīvīnās fierī et sacrōrum sollemnia celebrārī: quandō ergō conveniat adhibērī haec mūnia vel in tempore quō darī? 2. Antequam sunt īrātī et percitī an cum fuerint mōtī ipsīsque in indignātiōnibus cōnstitūtī? Sī nē sūmant animōs, occurrendum est hīs ante, ferās nōbīs prōpōnitis, nōn deōs, quibus, nē saeviant concitātae et caveārum discutiant claustra, obiectārī mōrīs est ēscās in quās rabidē saeviant et cupīdinem vexātiōnis inclīnent. 3. Sīn autem iam fervidīs atque indignātiōne flagrantibus satisfactiō ista sacrificiōrum oggeritur, nōn inquīrō, nōn exigō, an illa laeta et sublīmis magnanimitās nūminum homunculōrum offēnsiōne moveātur habeatque prō vulnere, sī quid animal caecum atque in nūbibus semper ignōrātiōnis incēdēns dissignāverit, dīxerit quō illōrum minuerētur auctōritās.
7.1. Sed neque illud dīcī aut audīre dēposcō, quās īrārum in hominēs habeant dīī causās, ut sacrificiīs dēbeant contracta offēnsiōne mulcērī: numquid aliquās lēgēs sānxēre aliquandō mortālibus cōnstitūtum que est ab hīs umquam, quid eōs agere convenīret vel quid nōn, quid cōnsectārī, quid fugere, vel colī sē saltem quibus ratiōnibus cuperent, ut aliter quam imperāverant gestā ultiōnibus persequerentur īrārum contemptīque sē vellent dē audācibus et trānsgressōribus vindicāre? 2. Ut opīnor, ab hīs numquam neque cōnstitūtum est aliquid neque sancitum, quoniam nec vīsī aliquandō, neque sī sunt ūllī, apertissima potuit cognitiōne dīnōscī. Quaenam est ergō iūstitiā, ut eīs ob aliquās causās īrāscantur dīī caelitēs quibus neque sē easē mōnstrāre aliquandō dignātī sunt neque ūllās dederint aut imposuerint lēgēs quās cōlī ab hīs vellent et inviolābilī obsecūtiōne servārī?
8.1. Sed hoc ut dīxī praetereō et silentiō patior abīre dōnātum. Ūnum illud prae omnibus quaerō: quae causa est, ut sī ego poreum occīderō, deus mūtet adfectum animōsque et rabiem pōnat, sī gallīnulam, vitulum sub illīus oculīs atque altāribus concremarō, oblīviōnem indūcat, iniūriae et ab sēnsū penitus offēnsiōnis abscēdat? 2. Quid ad eius dolōrem ex opere hoc migrat, aut remediī cuius est ānser, caper aut pāvus, ut ea eius cruōre medicīna adhibeātur īrātō? 3. Ergōne iniūriās suās dīī vēndunt atque ut parvulī pūsiōnēs, <ut> animōs parcant abstineantque plōrātibus, passerculōs pūpulōs eculeōs pānēs accipiunt, quibus āvocāre sē possint, ita dī inmortālēs plācāmenta ista sūmunt, quibus īrās atque animōs pōnant et in grātiam suīs cum offēnsōribus redeant? 4. Atquīn ego rēbar deōs, sī modo rēctum est crēdere quod mōtibus exagitentur īrārum, sine ūllīs praemiīs nūllīsque mercēdibus īrās atque animōs pōnere et peccātōribus dēlicta dōnāre. 5. Hoc est enim proprium nūminum, līberālēs veniās et concessiōnēs habēre grātuītās. Quod sī fierī nōn potest, sapientius multō est pertināciter eōs in offēnsiōne dūrāre quam mūnerum corruptiōne mītēscere. Crēscit enim multitūdō peccantium cum redimendī peccātī spēs datur, et facile ītur ad culpās ubi est vēnālis ignōscentium grātia.
9.1. Ecce sī bōs aliquis aut quodlibet ex hīs animal, quod ad plācandās caeditur mītigandāsque ad nūminum furiās, vōcem hominis sūmat ēloquāturque hīs verbīs: "Ergōne ō Iuppiter, aut quis<quis> alius deus es, hūmānum est istud et rēctum aut aequitātis alicuius in aestimātiōne pōnendum, ut cum alius peccāverit, ego occīdar et dē meō sanguine fierī tibi patiāris satis, quī numquam tē laeserim, numquam sciēns aut nesciēns tuum nūmen maiestātemque violārim, animal ut scīs mūtum, nātūrae meae simplicitātem sequēns nec multifōrmium mōrum varietātibus lūbricum? 2. Numquid aliquandō tuōs lūdōs minus sānctē dīligenterque perfecta numquid aliquem praesulem, tuum nūmen quī offenderet, ante trādūxī? numquid iūrāvī per tē falsō? numquid sacrilegīs fūrtīs tua rapuī spoliāvīque dōnāria? numquid eruī sacrātissimōs lūcōs aut religiōsa quaedam loca substrūctiōnibus polluī prōfānāvīque prīvātīs? 3. Quaenam est ergō causā ut aliēnum crīmen meō luātur ē sanguine et in nefās extrāneum mea vīta et innocentia prōdūcātur? An quod animal vīle sum nae ratiōnis nec cōnsiliī particeps, quemadmodum prōnūntiant istī quī sē hominēs nōminant et ferōcitāte trānsiliunt beluasa nōnne prīmōrdiīs īsdem eadem et mē genuit īnfōrmāvitque nātūra nōnne spīritus ūnus est quī et illōs et mē regit? nōn cōnsimilī ratiōne respīrō et videō et cēterīs adfiecor sēnsibus? 4. Habent iecora pulmōnēs corda intestīna ventriculōs: et mihi membrōrum nōn īdem est numerus attribūtus? Amant suōs fētūs et gignendīs conveniunt līberīs: nōn et mihi prōlis et subrogandae est cūra et dulcēdō cum fuerit prōcreāta? 5. Sed ratiōnālēs illī sunt et articulātās exprimunt vōcēs. Et unde illīs notnm est an et ego quod faciō meīs ratiōnibus faciam et vōs ista quam prōmō meī generis verba sint et sōlis intellegantur ā nōbīs? 6. Interrogā Pietātem, utrumne sit aequius mē occīdī, mē cōnficī, hominem veniā et commissōrum inpūnitāte dōnārī? Quis in gladium fōrmāvit ferruma nōn homō? quis clādem gentibus, quis nātiōnibus imposuit servitutema nōn homō? quis parentibus, frātribus, quis uxōribus, quis amīcīs mortiferās subdidit commiscuitque pōtiōnēs? nōn homō? 7. quis maleficia repperit aut commentātus est tanta, quanta via explicārī decem mīlibus nequeant vel annālium vel diērum? nōn homō? ita istud nōn ferum, nōn inmāne, nōn saevum est, nōn tibi, ō Iuppiter, iniūstum vidētur et barbarum, mē occīdī, mē caedī, ut fīās tū placidus et ut scelerōsīs contingat inpūnitās?" 8. Ergō ob hanc causam, id est nūmina ut placentur īrāta, ināniter fierī sacrificia cōnstitit, cum docuerit nōs ratiō neque deōs īrāscī aliquandō neque alterum velle prō alterō cōnficī, caedī nec innoxiī sanguine abolitiōnem dissignātiōnibus comparārī.
10.1. Sed fortasse aliquis dīcet: "Idcircō dīs hostiās et cētera, inpendimus mūnera, ut familiārēs quōdammodo nostrīs supplicātiōnibus factī rēs tribuant prōsperās āvertantque ā nōbīs mala, cum gaudiīs faciant agere nōs semper, trīstitiās vērō prōpellant <et> ex cāsibus inminentia fortuitīs." 2. - Nōn exiguam cūram locus iste dēsīderat nec quod dīcitur facile tam cōnsuētum est vel audīrī vel crēdī. Advolābit enim continuō ūniversus ille doctissimōrum chorus, quī adsevērāns et conprobāns fātō fierī quaecumque fīunt ēripiat nōbīs ē manibus opīniōnem istam et inānibus nōs arguat persuāsiōnibus fīdere. 3. "Quicquid in mundō, inquiet, gestum est, geritur et gerētur, ōlim dēfīnītum et fīxum est habetque immōbilēs causās, per quās <sint> sibi rēs nexae et inexpugnābilem cōnserant praeteritōrum cum imminentibus necessitātem." - Sī dēfīnītum et fīxum est, quid optingere singulīs malī dēbeat bonīve iam certum est. 4. Quod sī certum est et fīxum, vacant omnia deōrum auailia, vacant odia, vacant benignitātēs. Tam enim praestāre nōn possunt id quod nōn potest fierī quam prohibēre nē fīat id quod necesse est ēvenīre; nisi quod validius premere opīniōnem istam, sī voluerint, quībunt, ut etiam ipsōs deōs frūstrā dīcant ā vōbīs colī et supervacāneīs supplicātiōnibus adōrārī. Cum enim ōrdinem vertere et fātālia nequeant cōnstitūta mūtāre, quid reī, quid causae est fatīgāre et obtundere eōrum aurēs velle quōrum auailiīs nequeās suprēmīs in necessitātibus fīdere? 11.1. Postrēmō sī trīstia atque inportūna dīī pellunt, sī ea quae sunt laeta atque amīca largiuntur: unde sunt mundō tantī tamque innumerābilēs miserī, unde tot īnfēlīcēs lacrimābilem vītam in extrēmā sorte dūcentēs? 2. Cūr immūnēs ā calamitātibus nōn sunt quī mōmenta per singula, quī per pūnctā sacrificiīs onerant atque adcumulant ārās? 3. "Nonne aliōs, inquiunt, vidēmus ex illīs domicilia esse morbōrum, eatīnctīs lūminibus atque auribus obserātis, pedum carēre prōcessū, truncōs sine manibus dēgere, incendiīs, naufragiīs et ruīnīs mergī obruī cōnficī, patrimōniīs ab ingentibus ēvolūtōs mercennāriō sēsē labōre fulcīre, stīpes ēmendīcāre suprēmās, exterminārī, prōscrībī, semper esse in lūctibus, līberōrum orbitātibus frāctōs, vexārī per īnfortūnia cētera quōrum speciēs et fōrmās nūlla potest ēnumerātiō dēfīnīre?" 4. - Quod utique nōn fieret, sī prōpulsāre, sī flectere mala ista dīī possent sacrōrum meritīs obligātī. Nunc vērō quia cāsibus nūllus est in hīs locus sed inēluctābilī omnia necessitāte cōnfīunt, agit sēsē ōrdō praescrīptūs et quod semel dēcrētum est perficit. 12.1. Aut ingrātī esse dīcendī sunt caelitēs, sī cum habeant iūra prohibendī, patiuntur īnfēlīx genus tot poenīs et calamitātibus implicārī. 2. Set fortasse aliquid dīcant magnum nec quod auribus dēbeat frūstrātōriīs, levibus et contemnentibus sūmī. 3. Quās tamen nōs partēs, quia rēs nimiam longī est multīque sermōnis, inexplicātās trānscurrimus atque intāctās, sōlum illud posuisse contentī, inhonestās vōs fāmās adiungere dīīs vestrīs, sī eōs aliter negātīs praestāre quae bona sunt atque inimīca trānsvertēre, nisi prius ēmptī capellārum fuerint atque ovium sanguine et cēterīs quae admoventur altāribus. 4. Indignum enim prīmum est, ut illa vīs nūminum sublīmitāsque caelestium beneficia crēdātur sua habēre vēnālia, prius sūmere atque ita praestāre; tum quod foedius multō est, nisi accēperint, prōdesse nūllī perpetīque miserrimōs discrīminum subīre fortūnās, cum prohibēre possint ac subvenīre. 5. Sī ex duōbus facientibus rēs sacrās nocēns ūnus et locuplēs, alter angustō lare sed innocentiā fuerit et probitāte laudābilis, centum ille caedat bovēs totidemque cum agniculīs suīs mātrēs, thūs pauper exiguum et odōris alicuius ūnam concremet glēbulam: nōnne erit cōnsequēns ut dēbeat crēdī, sī modo nihil nūmina nisi praemiīs antecēdentibus praestant, ut favōrem suum commodent locuplētī, āvertant ā pauperculō lūmina, quem restrictum nōn animus sed familiāris reī necessitās fēcit? 6. Ubi enim vēnālis et mercennārius dator est, ibi necesse est grātiam prō magnitūdine mūneris tribuī et eō inclīnāre suffrāgium, unde ad eum quī praestat mercēdis plūs multō et indecōrae corruptiōnis adflūxerit. 7. "Quid?" - Sī populī rūrsus duo hostīlibus dissīdentēs armīs sacrificiīs paribus superōrum locupletalō verint ārās alterque in alterum postulent vīrēs sibi atque auxilium commodārī: nōnne iterum necesse est crēdī, sī praemiīs sollicitantur ut prōsint, eōs partēs inter utrasque dēbēre haesitāre, dēfīgī nec repperīre quid faciant, cum suās intellegant grātiās sacrōrum acceptiōnibus obligātās? 8. Aut enim auxilia hinc et inde praestābunt, id quod fierī nōn potest; pugnābunt enim contrā ipsōs sē ipsī, contrā suās grātiās voluntātēsque nitentur: aut ambōbus populīs opem subministrāre cessābunt; id quod sceleris magnī est post inpēnsam acceptamque mercēdem. 9. Itaque ergō ab dīīs longē īnfāmia est ista tōta pellenda neque est omnīnō dīcendum praemiīs eōs ac mercēdibus allicī, bonās ut rēs cōnferant dimoveantque contrāriās, sī modo dīī vērī sunt atque in nōminis huius exceptiōne pōnendī. 10. Aut enim fātō fīunt quaecumque fīunt, et ambitiōnis et grātiae nūllus locus in dīīs est: aut sī exclūditur et ēicitur fātum, nōn est superae dignitātis bonī operis favōrēs et conlātās mūnificentiās vēnditāre. 15.1. "Quid ergō, inquiet aliquis, honōrem dīīs dandum nūllum esse omnīnō cēnsētis?" - Sī deōs nōbīs prōpōnitis tālēs, quālēs, sī sunt, dēbent esse, quōsque dīcere nōs omnēs in istīus nōminis praedicātiōne sentīmus: quemadmodum possumus honōrem hīs nōn habēre vel maximum, cum etiam hominēs colere potentiōribus accēperīmus imperiīs, cuiuscumque ōrdinis fuerint, cuiuscumque fortūnae? 2. "Quisnam iste est maximus?" - Officiōsior multō quam habētur ā vōbīs et potentiōre in genere cōnstitūtus. 3. "Dīcite, inquitis, quae sit opīniō dē dīs [prīmum] digna, rēcta et honesta nec turpitūdinis alicuius dēfōrmitāte culpābilis." - <Prīmum> ut neque illōs crēdās quicquam hominis habēre cōnsimile nec quicquam expectāre quod sit ab sē foris atque eatrinsecus veniēns, tunc quod saepius dictum est, nōn ārdēscere īrārum flammīs, nōn gestīre corporeā voluptāte, nōn exambīrī ut prōsint praemiīs, nōn ut noceant prōrītārī, benignitātem et grātiam nōn habēre vēnālem, nōn gaudēre honōre conlātō, nōn indignārī et adficī nōn datō, sed quod reī dīvīnae est proprium, suā sē vī nōsse nec sē aliēnīs adūlātiōnibus aestimāre. 4. Et tamen, ut videāmus istud quod dīcitur quāle sit, quod est istud honōris genus, vervecem arietem taurum deī sub ōre cōnectere cōnspectūque in eius occīdere? Quod est honōris genus, deum invītāre ad sanguinem, quem cum canibus videās eum sūmere atque habēre commūnem? Quod est honōris genus, lignōrum strūctibus incēnsīs caelum fūmō subtēxēre et effigiēs nūminum nigrōre oiauscāre fērālī? 5. Quod sī ea quae fīunt propriā vī pendēre, nōn ante sūmptīs placet opīniōnibus aestimārī, ārae istae quās dīcitis altāriaque haec pulchra īnfēlīcissimī animālium generis ustrīnae, rogī sunt et busticēta in opus strūcta foedissimum atque in sēdem fabricāta faetorum. 16.1. Quid dīcitis, ō istī? Ergōne ille pūtor quī eā coriīs tollitur atque expīrat ārdentibus, quī ex ossibus, quī ex saetīs, ex agnōrum lanītiīs gallīnārumque dē plūmīs, deī mūnus et honor est, mactanturque hoc illī quōrum templa cum adīre dispōnitis, ab omnī vōs lābe pūrōs, lautōs castissimōsque praestātis? 2. Et quid esse hīs potest coinquinātius īnfēlīcius spurcius, quam sī ita factī sunt sēnsūs suī nātūra, ut in amōribus habeant tam saeva sintque illīs in voluptāte pūtōrēs, quōs neque ipsī sacrificantēs ferre nec ingenuae sustinēre tractōs valeant per spīritum nārēs? 3. Quodsī animantium cruōre honōrārī et adficī superōrum animōs exīstimātis, cūr nōn eīs et mūlōs et elephantōs mactātis et asinōsa cūr nōn et canēs, ursōs et vulpēs, camellōs et belbās et leōnēs? 4. Et quoniam volucrēs hostiārum quoque in numerīs pōnitis, cūr nōn vulturiōs aquilās cicōniās inmussilōs būteōnēs corvōs accipitrēs noctuās cumque illīs salamandrās natricēs vīperās solifugās? 5. Nempe subest et hīs sanguis et cōnsimilī ratiōne vītālī agitantur spīritū. Quid in illīs maiōris est operis aut sollertiae in hīs minus, ut ista nōn augeant, superōrum illa amplificent dignitātem? 6. "Quia rēbus ex hīs, inquit, deōs pār est honōrāre caelestēs, quibus ipsī alimur, sustentāmur et vīvimus et quās nōbīs ad vīctum suī nūminis tribuere benignitāte dignātī sunt." 7. - Sed et cumīnum nasturcium rāpa bulbōs apium carduōs rādīcēs cucurbitās rutam mentam ōcimum pūlēium porrumque sectīvum idem tribuēre dīī vōbīs esseque in ūsibus vestrīs alimōniārum in parte iussērunt. Quid ergō cessātīs altāribus et haec dare rēbusque hīs omnibus conīlam superspergere būbulam et ācrimōniās intermiscēre cēpārum? 17.1. Ecce, sī vōs canēs - necesse est enim quaedam fingī, perspicī ut liquidius rēs possint - sī, inquam, canēs et asinī, sī mōtacillae cum hīs simul, sī hirundinēs garrulae pariterque cum hīs porcī sēnsū aliquō hūmānitātis acceptō deōs putārent atque exīstimārent vōs esse sacraque vōbīs intenderent honōris ergō facere, nōn ex māteriīs aliīs aliīsque dē rēbus sedquibus alī morīs est illīs et nātūrālī adpetītiōne fulcīrī audīre ā vōbīs exposcimus, utrumne hunc honōrem an contumēliam potius esse iūdicārētis amplissimam, cum hirundinēs vōbīs muscās, mōtacillae caederent cōnsecrārentque formīculās, cum altāribus vestrīs darent asinī faenum paleāsque lībārent, cum inpōnerent canēs ossa et hūmānī stercoris prōluviem concremārent, cum ad ultimum porculī caenum vōbīs profunderent ex volūtābrīs horrentibus, lutōsīs et vorāginibus sūmptum? Ita ergō nōn dēspuī vestrās īnflammārēminī dignitātēs stercoribus que vōs accipī inter atrōcēs conputārētis iniūriās? 2. "Sed taurōrum corporibus honōrātīs vōs deōs et aliōrum animantium caedibus." - Et quid hoc ab illō differt, cum et ipsa sī nōndum, mōta tamen futūra sint stercora et exiguī temporis contracta interiectiōne pūtēscant? 3. Dēnique dēsinite suppōnere ārīs ignem: iam profectō cernitis vīscera illa taurōrum sacra, quibus honor ā vōbīs auctificātur deōrum, fervēscere vermibus et fluctuāre, vitiāre et corrumpere statum caelī et eā odōribus morbidīs regiōnēs cōnsauciāre vīcīnās; quam sī vōbīs praecipiant dīī cūram vestram in valētūdinem vertere, prandia inde vel cēnās sollemnī eā mōre cōnficere, longē fugiātis execrātīque odōris genus veniam poscātis ā superīs factūrōs que vōs eīs numquam tālia sacra iūrētis. 4. Ita istud nōn lūdere est, nōn cōnfitērī, nōn pandere, quid sit deus nescīre nec cui potentiae dēbeat nōminis huius vīs subdī appellātiō que suppōnī? 5. Cibīs novīs auctificātis deōs, nīdōribus cohonestātis et sūcī<dī>s, et quia vōbīs iūcunda et grāta sunt ea quae vōs alunt, deōs etiam crēditis in eōrum adfluere voluptātēs, lātrātōrum et canum rītū offīs saevitiās pōnere atque adlūdere porrigentibus saepius? 18.1. Et quoniam nōbīs in manibus hostiārum sermō versātur, quae causa, quae ratiō est, ut cum dīī inmortālēs - sint enim et per nōs licet quīcumque esse crēduntur - sint ūnīus sententiae vel ūnīus dēbeant esse nātūrae, generis et quālitātis ūnīus, nōn omnibus omnēs hostiīs sed quibusdam quīdam sacrōrum mulceantur ē lēgibus? 2. Quae est enim causā, requīram ut eādem rūrsus, ut ille taurīs deus, haedīs alius honōrētur aut ovibus, hīc lactentibus porculīs, alter intōnsīs agnīs, hīc virginibus būbulīs, caprīs ille cornūtīs, hic sterilibus vacculīs, at ille incientibus scrōfīs, hīc albentibus, ille taetrīs, alter fēmineī generis, alter vērō animantibus masculīnīs? 3. Sī enim honōris et reverentiae causā mactantur dīs hostiae, quid refert aut interest, cuius animālis ē capite luātur hōc dēbitum, cuius īra offēnsiōque pōnātur? An numquid alterīus alterī minus grātior et iūcundior sanguis est, alterī vērō alterīus voluptātem īnfundit et gaudium? Aut, ut fierī mōris est, observātiōnis alicuius et religiōnis metū ille caprīna abstinet sē carne, porcīnum alius execrātur attāctum, huic ovilla fētulenta sunt vīscera, ac nē stomachum fatīget invalidum, hīc būbulam dūritiem vītat et lactentium lēnitātem, quō dīgerat expedītius, sūmit? 21.1. Sed et illud hōc locō cōnsentāneum est ex vōbīs addiscere. Sī caper caedātur Iovī, quem patrī sollemne est Līberō Mercuriōque mactārī, aut bōs sī sterilis Vnxiae, quam Proserpinae tribuī Tuscō rītū atque observātiōne praecipitur, quid facinoris in hōc erit, quid malōrum scelerisve contractum, cum nihil intersit obsequiī, cuius animālis ē capite honōrārium istud dēbitum compleātur? 2. "Cōnfundī haec, inquit, fās nōn est nec piāculī parvī est officia rītuum prōcūrātiōnemque miscēre." - Causam, ōrō, ēdissere. 3. "Quia generis certī hostiās certīs iūs est cōnsecrāre nūminibus certaque et supplicāmenta praestārī." - Et quae iterum causa est, ut generis certī hostiās certīs iūs sit cōnsecrāre nūminibus certaque et supplicāmenta praestārī? Et hoc enim iūs ipsum dēbet habēre suam causam certīsque ab ratiōnibus exorīrī, dūcī. 4. Antīquitātem cōnsuētūdinemque dictūrus es? - Hominum mihi scīta prōnūntiās et caecī animālis inventa: ego autem, cum postulō causam mihi dēprōmī, audīre dēsīderō aut caelō aliquid lāpsum aut quod magis rēs poscit, quid adplicitum Iuppiter ad taurī habeat sanguinem, ut eī dēbeat immolārī, nōn dēbeat Mercuriō, Līberō? 5. Aut nātūra quae caprī est, ut hīs rūrsus adcommoda, Ioviālibus conveniēns sacrificiīs nōn sit? 6. Animālium facta est inter deōs dīvīsiō? trānsāctiōnis alicuius pactiōne convēnit, ut ille continēret ab huius sē hostia, hīc ut ūsūrpāre dēsineret aliēnī sanguinis iūra? 7. An ut zēlotypī pūsiōnēs commūnicāre gustātum suārum pecudum nōlunt, aut ut gentibus fierī mōris dīversissimī fāma est, quae habentur hīs ēsuī, aliārum eadem reiciuntur ā vīctibus? 22.1. Ergō sī haec cassa sunt nec ratiōnis alicuius habentia firmitātem, sacrificiōrum et ipsa inānis est ratiō. Etenim quī potis est habēre idōneam id quod sequitur causam, cum ipsum illud prīmum, ā quō dēfluit secundum, inānissimum esse repperiātur et vacuum et nūllā soliditāte firmātum? 2. "Tellūrī, inquiunt, mātrī scrōfa inciēns immolātur et fēta, at Minervae virginī virgō caeditur vitulā, nūllīs umquam stimulīs <in> nūllīus operis excitāta cōnātūs." - Atquīn nōs arbitrāmur nec virginem virginī oportuisse mactārī, nē virginitās violārētur in pecude, quā deā plūrimum pollet, nec Tellūrī gravidās atque fētās ob honōrem fēcunditātis ipsīus, quam cūnctī expetimus et optāmus inextinguibilī semper fēcunditāte prōcēdere. 3. Nam sī, quia virgō Trītōnia est, idcircō eī convenit virginēs hostiās immolārī, et quod Tellūs est māter, cōnsimiliter gravidīs accipienda est scrōfīs, ergō et mūsicīs Apollō, quod mūsicus, et quod medicus Aesculāpius, medicīs, et quod faber Vulcānus est, fabrīs, et quod Mercurius ēloquēns, ēloquentibus dēbet disertissimīsque mactārī. 4. Quodsī dīcere istud īnsānum est aut ut mediocriter prōnūntiem brūtum, multō illud maiōris āmentiae est, fētās iugulāre Tellūrī, quod sit fētibus gravior, Minervae castās et virginēs, quia ¡D sit pūra, virginitātis intāctae. 29.1. Merum thūris est socium, quod explānārī cōnsimiliter poscimus cūr eī superfundātur incēnsō. Nisi enim ratiō cūr fīat ostenditur nec habēbit expositam suī causam, nōn iam istud errōrī obiciendum est lūdicrō sed ut dīcātur expressius īnsāniae dēmentiae caecitātī. 2. Ut enim iam saepius dictum est, dēbet omne quod geritur causam suī habēre perspicuam nec cālīginis alicuius obscūritāte contēctam. Sī ergō fīditis factō, aperīte, mōnstrātē, liquor iste cūr dētur, id est vīnum superfundātur altāribus. 3. Numquid enim nūminum corpora sitim sentiunt āridam et eōrum necesse est siccitātēs ūmōre aliquō temperāria numquid nōbīs ut mortālibus mōrīs est cēnīs intermiscēre pōtiōnēs, parī etiam mōre post solidōs vīctūs lībōrum et pultium hostiārum que caesārum, quō putrefiat facilius ac percoquātur cibus, frequentissimō inrigant accipiuntque sē vīnō? 4. Date quaesō immortālibus dīīs bibant scyphōs, briās, paterās simpuviaque dēprōmite, et quoniam taurīs pinguibusque sē dapibus atque opīmīs inferciunt ēscīs, nē quod in stomachī trāmite male trānsvorātum substiterit viscus, succurrite, properāte; Iovī optimō maximō merum nē praefōcētur datē, cupit ēructāre nec potis est, ac nī illa labātur et dissolvātur obstrūctiō, perīculum maximum est nē oblīsus interrumpātur spīritus et viduātum remaneat sine suīs administrātōribus caelum. 30.1. "Sed frūstrā, inquit, inequitās nōbīs: nōn enim nōs superīs ob eās profundimus merum causās, tamquam illōs exīstimēmus aut sitīre aut bibere aut suāvitātis eius adfectiōne laetārī. Honōris eīs ergō datur; quō fīat illōrum ēlātior, amplior augustiorque sublīmitās, altāria super ipsā lībāmus et venerābilēs muscōs carbōnibus excitāmus extīnctīs." 2. - Et quae gravior īnflīgī contumēlia dīs potest, quam sī eōs crēdās acceptō merō propitiōs fierī, aut honōrem exīstimēs habitum hīs magnum, sī modo vīnī exiguī rōrēs super vīvidam iēcerīs atque īnstillāverīs prūnam? 3. Nōn nōbīs est sermō cum hominibus ratiōnis expertibus neque quibus nōn sit commūnis intellegentiae vēritās: inest et vōbīs sapientia, inest sēnsūs, vērumque nōs dīcere apud vōs ipsī interiōre iūdiciō scītis. Sed quid facere possumus cōnsīderāre nōlentibus penitus rēs ipsās sēcumque ipsōs loquī? 4. Facitis enim quod fierī cernitis, nōn quod fierī oportēre cōnfīditis: prīmum quia apud vōs valet nūllam habēns cōnsuētūdō ratiōnem quam rērum īnspecta nātūra vēritātis exāminātiōne ponderātā. 5. Quid est enim deō cum vīnō, aut in huius māteriā vīs quālis aut quanta est, quod cum effūsum fuerit, sublīmitās eius augēscat et honōrātā exīstimētur auctōritās? 6. Quid, inquam, deō cum vīnō est, Veneriīs rē proxima, nervōs omnium dēbilitante virtūtum, verēcundiae, pudōris et castitātis inimīca, quod in īnsāniās et furōrēs mentēs saepius praecipitāvit excitās ipsōsque illōs deōs maledictīs conpulit exauctōrāre dēmentibus? 7. Itane istud nōn nefās et plēnum sacrilegiī crīmen est, honōris hoc dare, quod sī tū id avidius sūmpserīs, quid faciās nesciās, quid loquāris ignōrēs, ad extrēmum tēmulentī, luxuriōsī et perditī convīcium īnfāmiamque mereāris? 32.1. Sed sit ut vultis honor in vīnō, sit in thūre, immolātiōne et caedibus hostiārum īrae nūminum offēnsiōnēsque placentur. Etiamne dī sertīs, corōnīs adficiuntur et floribūsa etiamne āeris tinnītibus et quassātiōnibus cymbailorumā etiamne tympanīs? etiamne symphōniīs? Quid? efficiunt crepitūs scabillōrum ut, cum eōs audierint nūmina, honōrificē sēcum exīstiment āctum et ferventēs animōs īrārum oblīviōne dēpōnant? 2. an numquid ut parvulī pūsiōnēs ab ineptīs vāgītibus crepitāculīs exterrentur audītīs, eādem ratiōne et omnipotentiā nūmina tībiārum strīdōre mulcentur et ad numerum cymbalōrum mollīta indignātiōne flaccēscunt? 3. Quid sibi volunt excitātiōnēs illae quās canitis mātūtīnī conlātīs ad tībiam vōcibus? - Obdormīscunt enim superī, remeāre ut ad vigiliās dēbeant. 4. Quid dormītiōnēs illae quibus bene ut valeant auspicābilī salūtātiōne mandātīs? - somnī enim quiētē solvuntur occupārīque ut hoc possint, lēnēs audiendae sunt nēniae. 5. "Lavātiō, inquit, deum mātris est hodiē." - Sordēscunt enim dīvī et ad sordēs aluendās laventibus aquīs opus atque adiūncta antīqua cineris frictiōne. 6. "Iovis epulum crās est." - Iuppiter enim cēnat magnīsque implendus est dapibus, iamdūdum inedia gestiēns et anniversāriā interiectiōne ieiūnus. 7. + "[Esculapīī] geritur celebrāturque vīndēmia." - Colunt enim dīī vīneās et ad suās ūsiōnēs contractīs exprimunt vīndēmiātōribus vīnum. 8. "Lectisternium Caereris erit Īdibus proximīs." - Habent enim dīī lēctōs atque ut strātīs possint molliōribus incubāre, pulvīnōrum tollitur atque excitātur inpressiō. 9. "Tellūris nātālis est." - Dīī enim ex uterīs prōdeunt et habent diēs laetōs quibus eīs adscrīptum est auram ūsūrpāre vītālem.

34.1. "Unde igitur flūxit vel ex quibus ēnāta est causīs opīniōnum haec prāvitās?" - Ex eō scīlicet maximē, quod nequeuntēs hominēs quidnam sit deus scīre, quidnam ait vīs eius, nātūra substantiā quālitās, utrumne habeat fōrmam an nūlla sit corporis circumscrīptiōne fīnītus, agat aliquid an nōn agat, vigiletne perpetuō an aliquandō solvātur in somnōs, currat sedeat ambulet an ab huiusmodī mōtibus et cessātiōne sit liber, haec omnia ut dīxī nequeuntēs scīre neque ratiōne aliquā pervidēre in eās sunt opīnātiōnēs lāpsī, ut deōs ex sē fingerent et quālīs sibi nātūra est et illīs tālem darent āctiōnum, rērum voluntātumque nātūram. 2. Quodsī animal cernerent nūllīus esse sē pretiī nec inter formīculam plūrimum sēsēque esse discrīminis, profectō dēsinerent arbitrārī quicquam sē habēre commūne cum superīs et intrā suōs fīnēs humilitātis suae modestiam continērent. 3. Nunc vērō quia cernunt ōra oculōs capita buccās auriculās nāsōs cēterāsque sē aliās membrōrum gerere ac vīscerum portiōnēs, et deōs exīstimant eādem ratiōne formatōā habitumque illōs suum compāgine in corporea continēre; 4. et quia gaudēre laetā rē maestōsque sē fierī trīstiōribus cōnspiciunt causīs, arbitrantur et nūmina ex rēbus hilariōribus gaudēre et ex minus laetīs animōrum contractiōne condūcī; 5. adficī sē lūdis, putant et caelitum mentēs lūdōrum dēlectātiōne mulcērī; et quia illīs sē volup [sīc!] est lavācrōrum refovēre caldōribus, et superīs dūcunt lavātiōnum esse munditiās grātās; 6. vindēmiāmus nōs hominēs, - et deōs rentur et crēdunt suās dūcere atque agitāre vindēmiās; 7. diēs nōbīs nātāliciī sunt, et potentiās caelitēs diēs autumant habēre nātālēs. 8. Quodsī possent adscrībere valētūdinēs ā aegritūdinēs et corporālēs dīīs morbōs, nōn dubitārent eōs lienosōsī, lippulōsī atque enterocēlicōs dīcere, eō quod ipsī et liēnōsī et lippī fīunt saepe et ingentium griceneārum magnitūdine ponderōsī. 35 [or 49].1. Age nunc summātim, quoniam sermō prōlātus est et perductus in haec loca, singulārum partium oppositiōnibus compārēmus, utrumne vōs melius rēbus dē superīs sentiātis an potius nōs multō et honōrātius opīnēmur et rēctius quodque reī dīvīnae suam praestet atque attribuat dignitātem. 2. Ac prīmum vōs deōs, quōs in rērum nātūrā vel arbitrāminī esse vel crēditis quōrumque in templīs omnibus simulācra cōnstituistis et fōrmās, profitēminī esse nātōs et ea masculōrum fēminārumque sēminibus conventiōnum prōgenitōs lēge. 3. At vērō nōs contrā, sī modo dīī certī sunt habent que huius nōminis auctōritātem potentiam dignitātem, aut ingenitōs esse cēnsēmus - hoc enim religiōsum est crēdere - aut sī habent nātīvitātis exōrdium, deī summī est scīre, quibus eōs ratiōnibus fēcerit aut saecula quanta sint, ex quō eīs adtribuit perpetuitātem suī nūminis inchoāre. 4. Vōs habēre sexūs deōs aliōsque ex hīs marefī, fēminīnī generis aliōs esse cēnsētis: nōs potentiās caelitēs discrētās esse sexibus abnegāmus, quoniam discrīmen huiusmodī terrēnīs animantibus datum est, quās coīre, quās generāre auctor voluit rērum substituendīs per libīdinem prōlibus. 5. Vōs hominum similitūdinem gerere et mortālium vultibus exīstimātīs esse fōrmātōs: nōs effigiēs rēmur submōtās esse ab hīs longē, quoniam fōrma mortālis est corporis, et sī forte est ūlla, comprehendere nēminem posse indubitābilī adsevērātiōne iūrāmus. 6. Ā vōbīs artificia singulī opificum mōre habēre perhibentur: rīdēmus, cum audīmus nōs ista, quoniam dīīs artēs necessāriās dūcimus arbitrāmurque nōn esse et eās cōnstat et liquidum est paupertātis ad subsidium conparātās. 36 [or 50].1. Discordiās aliōs ex hīs vōs, aliōs dīcitis quī pestilentiās inrogent, aliōs quī amōrēs, quī furiās, aliōs vērō quī praesint bellis et sanguinis effūsiōne laetentur: - at vērō nōs contrā ab ingeniīs nūminum <istīus modī rēs> iūdicāmus esse disiūnctās, aut sī sunt quī haec mala miserrimīs īnferant fiubiciantque mortalibufī, ab deōrum contendimus procul esse nātūrā nec sub huius nōminis praedicātiōne pōnendōs. 2. Īrāscī et perturbārī vōs nūmina cēterīsque animōrum adfectibus mancipāta esse atque obnoxia. iūdicātis: nōs huiusmodī mōtūs aliēnōs exīstimāmus ab hīc esse; sunt enim ferocium generum et mortālitātis obeuntium fūnctiōnēs. 3. Vōs pecorum sanguinea vōs caedibus et mactātiōnibus hostiārum gaudēre, laetārī et in grātiam cum hominibus rēminī offēnsiōnibus redīre sōpītis: nōs amōrem sanguinis nūllum esse in caelitibus dūcimus nec esse tam dūrōs, ut miserōrum animantium caede saturātās abiciant īrās. 4. Vōs merō, vōs thūre honōrem arbitrāminī dīīs addī et eōrum augēscere dignitātēs: nōs mōnstrum et prōdigium iūdicāmus, quod quisquam hominum crēdit aut augustiōrem fierī deum fūmō aut eā rōribus exiguīs vīnī ipsum sibi ab hominibus dūcere satis sānctē atque honōrificē supplicātum. 5. Vōs āeris tinnītibus et tībiārum sōnīs, vōs equōrum curriculīs et theātrālibus lūdīs persuāsum habētis deōs et dēlectārī et adficī īrās que aliquandō conceptās eōrum satisfactiōne mollīrī: 6. nōs inconveniēns dūcimus, quinimmō incrēdibile iūdicāmus, eōs quī gradibus mīlle genus omne virtūtum perfectiōnis trānsierint summitāte in voluptātibus habēre atque in dēliciīs [esse] rēs eās quās homō sapiēns rīdeat et quae nōn aliīs videantur continēre aliquid grātiae quam īnfantibus parvulīs et triviāliter et populāriter īnstitūtīs. 37 [or 51].1. Haec cum ita sē habeant cumque sit opīniōnum tanta nostrārum vestrārumque dīversitās, ubi aut nōs impiī aut vōs piī, cum ex partium sēnsibus pietātis dēbeat atque inpietātis ratiō ponderārī? Nōn enim simulācrum quī sibi aliquod cōnficit quod prō deō venerētur aut quī pecus trucīdat innoxium sacrīsque incendit altāribus, is habendus est rēbus dēditus esse dīvīnīs. 2. Opīniō religiōnem facit et rēcta dē dīīs mēns, ut nihil eōs exīstimēs contrā decus propriae sublīmitātis appetere. Cum enim cūncta quae hīs dantur sub oculīs hīc nostrīs videāmus absūmī, quid ad eōs aliud ab nōbīs dīcendum est pervenīre nisi opīniōnēs dīīs dignās et eōrum convenientissimās nōminī? 3. Haec sunt dōna certissima, sacrificia haec vēra; nam pulticulae, thūra cum carnibus rapācium alimenta sunt ignium et parentālibus coniūnctissima mortuōrum. 39 [or 36].1. Ventum est ergō, dum loquimur, ad ipsum articulum causae, ventum reī ad cardinem, ventum vēram atque ad iūnctissimam quaestiōnem, in quam convenit ut dēbeāmus īnspicere formīdine superstitiōnis āmōta et grātificātiōne dēpositā, utrumne hī dīī sint quōs saevīre adsevērātis offēnsōs reddīque sacrificiīs mītēs an sint longē aliud et ab huius vī dēbeant et nōminis et potentiae sēgregārī. 2. Nōn enim īmus īnfitiās, in annālium scrīptīs continērī haec omnia quae sunt ā vōbīs in oppositiōne prōlātā: nam et ipsī prō modulō ingeniīque prō captū et lēgimus et esse positum scīmus, lūdīs quondam ipsīs circēnsibus, quī Iovī maximō fierent, patremfamiliās quendam, antequam inciperent rēs agī, servum pessimē meritum per circī āream mediam trānsdūxisse caesum virgīs et eā mōre multāsse post patibulī poena. 3. Lūdīs dein [dein] terminātīs prōflīgātīsque curriculīs nōn multī post temporis spatium cīvitātem occēpisse pestilentiā vastārī, cumque diēs adderet malum malō gravius, catervātim et populus interīret, rūsticulō cuidam sorte humilitātis obscūrō Iovem per īnsomnium dīxisse, utī ad cōnsulēs vāderet, praesulem sibi displicuisse mōnstrāret, posse melius fierī cīvitātī, sī lūdīs sua religiō redderētur et ea integrō rūrsus cūriōsa observātiōne prōcēderent. 4. Quod cum ille facere minimē cūrāsset, vel quod esse vānum suspicārētur īnsomnium nūllamque habitūrum apud audītūrōs fidem vel quod ingenitae humilitātis memorpotestātis tantae fugeret et formīdāret accessum, cūnctātōrī redditum inimīcum Iovem fīliōrum obitum inrogāvisse prō poenā. 5. Mox cum et ipsī proprium minārētur interitum, nī praesulis pergeret nūntius inprobātī, obeundī formīdine territātum, cum iam et ipse contāctus pestilentiae flagrāret incendiō, dē sententiā propinquōrum perlātum ad cūriam patrum īnsomnīque exposita vīsiōne flammās ēvolāvisse contāgiī: lūdōrum deinde īnstaurātiōne dēcrēta et spectāculīs adhibitam gravem cūram et priōrem populō redditam sānitātem. 44 [or 41].1. Cōnsimilī ratiōne per aliās īre licēbit historiās et ostendere in hīs quoque longē aliud quam esse dīī dēbeant dē hīs ipsīs dīcī et eārum in expositiōnibus indicārī, velut in hāc ipsa quam deinceps pōnam, ūna eī duābusve coniūnctīs, fastīdium nē inmoderātiōne pariātur. 2. [ā. Nōn īmus īnfitiās in annālium scrīptīs continērī haec omnia quae sunt ā vōbīs in oppositiōne prōlātā. b. Nam et ipsī prō modulō ingeniīque prō captū et lēgimus haec eadem et esse posita scīmus, sed quae stiōnis in hōc summa est, utruane hī dīī sint, quōs saevīre adsevērātis offēnsōs reddīque lūdīs et sacrificiīs mītēs, an sint longē aliud et ab huius vī dēbeant et nōminis et potentiae sēgregārī. c. Quis est enim prīmum quī eōs deōs exīstimet aut esse quī crēdat, quī mōtibus et saltātiōnibus scaenicīs, quī canthēriīs frūstrā currentibus voluptātum solvuntur in gaudia, ineptās et frīgidās āctiōnēs spectātum proficīscuntur ē caelō offendīque sē doleant et suīs honōribus dērogātum, sī paulisper cōnstiterit lūdius aut tībīcen modicē interquiēverit fessus, quī praesulem sibi displicuisse prōnūntient, sī per circī medium pergat nocēns aliquis meritōrum poenās et supplicia redditūrus? d. Quae sī penitus cūncta et sine ūllā grātificātiōne cernantur, nōn tantum ab dīīs esse repperientur aliēna, vērum ab homine quōvīs lautō nec ad summōs apicēs gravitātis ac ponderis īnstitūtō. ē. Quis est enim prīmum deōs illōs quī exīstimet aut esse quī crēdat, quī nocendī habeant saeviendīque nātūrās eāsque abiciant rūrsus cyathō ūnō sanguinis et thūris suffītiōne mollītī, quī mōtibus scaenicīs et saltātiōnibus histriōnum fēstōs diēs dūcant et hilaritātis plēnissimās voluptātēs, quī canthēriōs frūstrā et sine ūllā ratiōne currentēs spectātum proficīscantur ē caelō gaudeantque ea hīs aliōs trānsīre, trānsīrī, prōnōs et cernuōs ruere, cum curribus resupīnōs vertī, trahī aliōs dēbilēs et crūribus claudicāre praefrāctīs, quī praesulem sibi displicuisse prōnūntient sī per circī medium pergat nocēns aliquis meritōrum poenās et supplicia redditūrus, quī offēnsōs sē doleant et suīs honōribus dērogātum, sī paulisper cōnstiterit lūdius, interquiēverit tībīcen fessus, puer ille mātrīmus dēcidat fortuitō alicuius īnstabilitāte prōlāpsus? f. Quae sī penitus cūncta et sine ūllā partium grātificātiōne pendantur, nōn tantum longē longēque ab dīīs esse repperiuntur aliēna, vērum quōvīs homine sentiente commūnia nec ad studium vērī ratiōnum cognitiōnibus ērudītō]. 3. "Post advectōs, inquitis, trānsmarīnīs ea gentibus deōs quōsdam postque condita hīs templa, post cumulātās sacrificiīs ārās male habēns sēsē recreātus convaluit populus et pestilentēs morbī inductā sincēritāte fūgērunt" [Liv. X,47]. - "Quī, effāminī, dīī quaesō?" 4. "Aesculāpius, inquitis, Epidaurō, bonīs deus valētūdinibus praesidēns et Tiberīnā in īnsulā cōnstitūtus." - Sī esset nōbīs animus scrūpulōsius ista tractāre, vōbīs ipsīs obtinērēmus auctōribus, minimē illum fuisse dīvum, quī conceptus et nātus muliebrī alvō esset, quī annōrum gradibus ad eum fīnem ascendisset aetātis in quō illum vīs fulminis, vestrīs quomadmodum litterīs continētur, et vīta expulisset et lūmine. 5. Sed quaestiōne ab ista discēdimus, Corōnidis fīlius sit, ut vultis, ex immortālium numerō et perpetuā praeditus sublīmitāte caelestī. - Ex Epidaurō tamen quid est aliud adlātum nisi magnī agminis coluber? fidem sī annālium sequimur et explōrātam eīs adtribuimus vēritātem: nihil, ut cōnscrīptum est, aliud. 6. Quid ergō dīcēmus? Aesculāpius iste quem praedicātis, deus praestāns, sānctus deus, salūtis dator, valē tūdinum pessimārum prōpulsātor, prohibitor et eatīnctor, serpentis est fōrmā et circumscrīptiōne fīnītus, per terram conreptāns, caenō nātīs ut vermiculīs mōs est, sōlum mentō rādit et pectore, tortuōsīs volūminibus sē trahēns, atque ut pergere prōrsus possit, partem suī postrēmam cōnātibus priōris addūcit. 45 [or 42].1. Et quoniam legitur ūsus cibīs etiam, quibus vīta in corporibus inmorātur, habet patulās faucēs, quibus cibōs trānsvoret ōrīs hiātibus adpetītōs, habet receptāculum ventris [ut] ubi mānsa et vorāta dēcoquat vīscera, sanguis dētur ut corporī et vīribus redintegrātiō subrogētur, habet et eatrēmōs trāmitēs, per quōs inmunda faea eat āversābilī corpora foeditāte deonerāns. 2. Sī quandō mūtat loca et ab aliīs trānsgredī in aliās regiōnēs parat, nōn ut deus obscūrē per caelī ēvolat sīdera pūnctōque in temporis ubi causā postulāverit sistitur, sed velut animal brūtum vehiculum quō sustineātur petit, undās pelagī vītat atque ut tūtus possit incolumīsque praestārī, cum hominibus nāvem ascendit et ille pūblicae sānitātis deus fragilī sē lignō et tabulārum compāgibus crēdit. 3. Nōn arbitrāmur ēvincere atque obtinēre vōs posse, Aesculāpium illum fuisse serpentem, nisi hunc colōrem voluerītis indūcere, ut in anguem dicātīs convertisse sē deum, quō mentīrī sē posse<t nec possent> quisnam esset aut quālīs hominēs intuērī. 4. Quod sī fuerit ā vōbīs dictum, quam īnfirmiter invalidēque dīcātur ipsa rērum inaequālitās indicābit. Sī enim sē deus vidērī ab hominibus ēvītābat, nec in fōrmā serpentis velle dēbuit cōnspicī, cum in quālibet fōrma nōn ab ipsō sē alius, sed ipse esset futūrus. 5. Sīn autem intenderat cernendum sē dare, nōn [dēbuit] oculōrum negāre cōnspectuī, cūr nōn tālem vidērī sē praebuit, quālem sciēbat sē esse quālemque sē nōverat suī nūminis in potentiā continērī? 6. Erat enim hoc potius multōque praestantius augustaeque conveniēns dignitātī quam fierī bēluam horrentisque animālis in similitūdinem vertī et dare ambiguīs contrādictiōnibus locum, essetne vērus deus an nesciō quid aliud longēque ab superā sublīmitāte sēiūnctum. 46 [or 43].1. "Sed sī deus, inquit, nōn erat, cūr ē nāvī postquam extulit sēsē <et> Tiberīnam ad īnsulam rēpsit, nusquam statim conpāruit et vidērier ut ante dēsiit?. - Possumus enim scīre, utrumne aliquod obstāculum fuerit, cuius sēsē obiectū atque oppositiōne prōtēxerit, an hiātus aliquis?" 2. - Vōs prōnūntiāte, vōs dīcite, quidnam illud fuerit aut cuinam rērum generī dēbuerit applicārī, sī persōnārum officia sunt certa certārum. Vestra cum rēs ista sit dēque vestrō nūmine vestrāque et religiōne tractētur, vestrum est potius ēdocēre vestrumque mōnstrāre, quid illa rēs fuerit, nostrās velle quam exaudīre sententiās nostraque easpectāre dēcrēta. 3. Nam nōs quidem quid aliud possumus dīcere, nisi quod fuit et vīsum est, quod historiae prōdidēre omnēs et ocularum sēnsibus est conprehēnsum? Hanc tamen scīlicet colubram validissimī corporis et prōlixitātis inmēnsae aut, sī nōmen hoc sordidum est, anguem dīcimus, serpentem nōminitāmus, aut sī quod aliud nōbīs ūsus vocāmen obtulerit aut ampliātiō sermōnis ecfīnxerit. 4. Sī enim rēpsit ut coluber nōn pedibus sē ferēns neque suās subexplicāns itiōnēs sed ventre nīsus ac pectore, sī ex māteriā fōrmātus carnis longitūdinem porrigēbātur in lūbricam, caput sī habuit atque caudam, sī obsitā squāmīs terga, sī maculārum <corium> suffectiōnibus varium, sī os dentibus horridum et ad īnflīgendōs īnstrūctum morsūs: quid aliud possumus quam generis eum dīcere fuisse terrēnī, quamvīs fuerit inmānis et nimius, quamvīs illum ab Rēgulō exercitūs vī caesum longitūdine corporis et rōbore anteīret? 5. "Sed aliud nōs rēmur et labefactāmus et destruimuī vēritātem." - Ergō vestrum est explicāre quidnam ille fuerit vel cuius generis, nōminis et quālitātis cuius. Nam deus esse quī potuit, cum habēret ea quae dīximus, quae dīī habēre nōn dēbent, sī cōgitant dīī esse et vocāminis huius ēminentiam possidēre? 6. "Tiberīnam postquam ad īnsulam rēpsit, nusquam continuō appāruit: quā eā rē nūmen fuisse mōnstrātur." - Possumus enim scīre, utrumne istīc aliquod reī fuerit alicuius obstāculum, cuius sēsē obiectū atque oppositiōne prōtēxerit, an hiātus aliquis aut eā mōlibus inaequāliter aggerātis successūs quīdam et fornicēs, in quōs intulit sē raptim circumscrīptō tuentium vīsūs? Quid enim, sī flūmen trānsilīvit? quid, sī transnatavits quid, sī silvārum dēnsitātibus sē dēdit? Argūmentātiō flaccida est, eā rē suspicārī deum illum fuisse serpentem, quod ab oculīs sēsē properāta omnī festīnātiōne subtrait, eam deum nōn fuisse eadem rūrsus possit argūmentātiōne mōnstrārī. 47 [or 44].1. "Sed sī deus praesēns anguis ille nōn fuit, cūr post illīus adventum pestilentiae vīs frācta est et populō salūs est reddita Rōmānō?" - 2. Referimus et nōs contrā: sī ex librīs fātālibus vātumque respōnsīs invītārī ad urbem deus Aesculāpius iussus est, ut ab luīs contāgiō morbīsque pestilentibus tūtam eam incolumem que praestāret, et venit nōn aspernātus, ut dīcitis, colubrārum in fōrmam conversus: cūr totiēns Rōmāna cīvitās malī huius afflīctā est clādibus, totiēns aliīs aliīsque temporibus dīlacerāta, vexāta est et innumerīs strāgibus cīvium minor facta est mīlibus? 3. Cum enim deus adcitus in hōc esse dīcātur, ut omnīnō omnēs causās quibus pestilentia cōnflābātur āverteret, sequēbātur ut cīvitās intācta esse dēbēret flātūque ā noxiō inmūnis semper innocuaque praestārī. 4. Atquīn vidēmus, ut superius dictum est, saepenumerō hīs morbīs cursus eam vītae habuisse fūnestōs nec dispendiīs levibus esse populī frāctās dēbilitātāsque virtūtēs. 5. Ubi ergō Aesculāpius fuit, ubi ille prōmissus ōrāculīs venerābilibus? Cūr templa post condita sibique exaedificāta dēlūbra diūtius + habēre perpessus est bene meritae cīvitātis luem, cum in id esset adcitus, ut et malīs medērētur īnstantibus nec sineret in futūrum tāle aliquid quod metuerētur inrēpere? 48 [or 45].1. Nīsī forte aliquis dīcet "minōribus et cōnsequentibus saeculīs idcircō deī tālis dēfuisse cūstōdiam, quod impiīs iam mōribus et inprobābilibus vīverētur, opem autem contulisse maiōribus, quod innoxiī fuerint et ab omnī scelerum contāgiōne dimōtī." 2. - Quod ratiōne cum aliquā et audīrī forsitam potuisset et dīcī, sī aut in temporibus prīscīs omnēs essent usque ad ūnum bonī aut sequentia tempora malōs omnēs generārent et nūllā dīversitāte discrētōs. 3. Cum vērō rēs ita sit, ut in magnīs pōpulīs, nātiōnibus, quinimmō et in cīvitātibus cūnctīs mixtum sit hūmānum genus nātūrīs voluntātibus mōribus tamque potuerint in priōribus saeculīs quam in novellīs aetātibus bonī simul malīque existere, stultum satis est dīcere, propter malitiās posterōs auxilia nūminum nōn meruisse mortālēs. 4. Sī enim propter malōs sequentium saeculōrum bonī nōn sunt prōtēctī temporum novellōrum, et propter antīquōs malōs bonī aequē maiōrēs nōn dēbuerant merērī benivolentiam nūminum: sīn propter bonōs prīscōs malī etiam cōnservātī sunt prīscī, et propter bonōs minōrēs aetās dēbuit sequēns, quamvīs esset inprobābilis, prōtegī. 5. Aut ergō iam frācta atque inminūtā vī morbī anguis ille perlātus fāmam cōnservātōris adsūmpsit, cum nihil omnīnō commoditātis attulisset, aut fātālia dīcenda sunt carmina multum vērīs aberrāvisse praesāgiīs, cum remedium ab hīs datum nōn deinceps cūnctīs sed auaīliō fuisse ūnī tantum repperiātur aetātī. 49 [or 46].1. "Sed et Magna, inquit, Māter accīta ea Phrygiō Pessinūnte iussīs cōnsimiliter vātum salūtāris populō et magnārum causa laetitiārum fuit. 2. - Nam et diū potēns hostis ab Ītaliae possessiōne dētrūsus est et glōriōsīs inlūstribusque victōriīs decus urbis restitūtum est prīstinum et imperiī fīnēs longē lātēque porrēctī et innumerīs gentibus cīvitātibus populīs lībertātis iūs raptum est et iugum servitūtis inpositum, multaeque rēs aliae foris domīque perfectae inēluctābilī firmitāte gentīs nōmen maiestātemque fundārunt." 3. - Sī vērum locuntur historiae neque ūllās īnserunt rērum cōnscrīptiōnibus falsitātēs, adlātum ex Phrygiā nihil quid aliud scrībitur missum rēge ab Attalō, nisi lapis quīdam nōn magnus, ferrī manū hominis sine ūllā inpressiōne quī posset, colōris furvī atque ātrī, angellīs prōminentibus inaequālīs, et quem omnēs hodiē ipsō illō vidēmus in signō ōris locō positum, indolātum et asperum et simulācrō faciem minus expressam simulātiōne praebentem.
50 [or 47].1. Quid ergō dīcēmus? Hannibalem illum Poenum, hostem potentem ac validum, sub quō anceps et dubia rēs Rōmāna contremuit et magnitūdō trepidāvit, lapis ea Ītalia dēpulit, lapis frēgit, lapis fugācem ac timidum suīque esse dissimilem fēcit? 2. Et quod rūrsus exsilīvit ad imperiī columen et rēgium prīncipātum, nihil cōnsiliīs āctum est, nihil hominum vīribus, nec ad reditum sublīmitātis antīquae tot tantīsque ab ducibus quicquam est scientiā mīlitārī aut rērum experientia conlātum? 3. Lapis aliīs vīrēs, aliīs rōboris īnfirmitātem dedit, hōs secundīs praecipitāvit ab rēbus, aliōrum extulit strātās dēspērātiōne fortūnās? Et quis hominum crēdet terra sūmptum lapidem, sēnsū agitābilem nūllō, fūlīgineī colōris atque ātrī, <parvī> corporis, deum fuisse matrema aut quī rūrsus accipiat - hoc enim sōlum restat - nūminis alicuius habitāsse vim silicis fragmentīs <ignis> mōre subiectam venīsque in eius abstrūsam? 4. "Et unde partā victōriā est, sī Pessinuntiō lapidī nūllum inerat nūmen?" - "Sēdulitāte possumus dīcere ac virtūte pugnantium, ūsū tempore cōnsiliō ratiōne, fātō etiam possumus et reciprocā varietāte fortūnae." 5. Sed sī auxiliō lapidis rēs facta est melior et fēlīx reciperāta victōria est, ubinam Māter Phrygiā tempore illō fuit, cum tot tantīs que exercitibus caesīs inclīnāta est rēs summa et ad ultimae lābis perīculum venit? Cūr nōn minācī fortī sē obtulit? cūr impetus tantōs bellī nōn prius frēgit ac reppulit quam immānēs ac * incīderent plāgae, quibus omnis effunderētur sanguis et exhaustīs rueret vītā ipsa paene vītālibus? 6. "Advecta enim nōndum nec favōrem fuerat ut comrmodāret rogāta." - Estō: sed bonus auxiliātor numquam rogārī sē poscit spontāneā semper opitulātiōne subveniēns. "Hostem pellere ac fugāre nōn potuit multō adhūc marī terrīsque ab Ītaliā discrētā." - Sed deō, sī deus est, longum nihil omnīnō est, cui pūnctum terra est et sub nūtū omnia cōnstitūta. 51 [or 48].1. Sed fuerit praesēns, ut exposcitis crēdī, illō ipsō nūmen in lapide: - et mortālium quisquam est, quamvīs ille sit crēdulus et facillimās aurēs quibuslibet fictiōnibus praebeat, quī eam iūdicet fuisse aut tempore illō deam aut hodiē dīcī appellārīque dēbēre, quae modo haec appetat, modo illa dēposcat, suōs dēserat fastīdiatque cultōrēs, prōvinciīs ab humiliōribus migret, potentiōribus populīs dītiōribusque sē iungat? 2. Vērum bellicās rēs amet interque esse dēsīderet pugnīs caedibus mortālitātibus et cruōrī. Sī deōrum est proprium, sī modo sunt vērī et quōs deceat nuncupārī vī vōcis istīus et potentia nōminis, nihil facere malitiōsē, nihil iniūstē hominibusque sē cūnctīs ūnā et parilī grātiā sine ūllā inclīnātiōne praebēre, generis eam fuisse dīvīnī quisquamne hominum <crēdat> aut habuisse aequitātem dīīs dignam, quae hūmānīs sēsē discordiīs īnserēns maiōrum opēs frēgit, aliīs sē praebuit exhibuitque fautrīcem, lībertātem hīs abstulit, aliōs ad columen dominātiōnis ērēxit, quae ut ūna cīvitās ēminēret in hūmānī generis perniciem nāta, orbem subiugāvit innoxium?
